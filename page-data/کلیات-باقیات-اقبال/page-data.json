{"componentChunkName":"component---src-templates-page-js","path":"/کلیات-باقیات-اقبال/","result":{"data":{"allWpPage":{"edges":[{"node":{"title":"کلیات باقیات اقبال","slug":"%da%a9%d9%84%db%8c%d8%a7%d8%aa-%d8%a8%d8%a7%d9%82%db%8c%d8%a7%d8%aa-%d8%a7%d9%82%d8%a8%d8%a7%d9%84","content":"<p><strong>کلیات </strong></p>\n<p><strong>باقیاتِ شعر اقبال</strong><br />\n<strong>(متروک اردو کلام )</strong></p>\n<p><strong>مرتبہ </strong><br />\n<strong>ڈاکٹر صابر کلورُوی</strong></p>\n<p>اقبال اکادمی پاکستان</p>\n<p>انتساب</p>\n<p>اپنے والد<br />\nشاہ میر خان<br />\n(متوفٰی :۷ دسمبر ۱۹۹۰ئ)<br />\nکے نام<br />\nجنہیں اس کام کی تکمیل کی بڑی حسرت تھی</p>\n<p>انتباہ</p>\n<p>زیر نظر مجموعے میں شامل اشعار کا تقریباً ۹۰فیصد حصہ ایسا ہے جسے اقبال نے شعوری طور پر ترک کر دیا تھا۔ لہٰذا اس کلام کو درسی کتابوں میں شامل کرنا یا ریڈیو اور ٹی وی پر گانا مناسب نہیں ہو گا۔ البتہ اقبال کے فکری و فنی ارتقا کو سمجھنے کے لیے اس کا مطالعہ ناگزیر ہے ۔ لیکن حوالہ دیتے وقت ’’باقیات‘‘ کا ذکر کرنا ضروری ہے ۔ تاکہ اسے اقبال کے متداول کلام سے ممیز کیا جا سکے ۔</p>\n<p>(صابر کلورُوی )</p>\n<p>فہرست</p>\n<p>دیباچہ از ڈاکٹر صابرکلوروی ۱<br />\nشعری باقیات کی تدوین نو(جواز، مسائل اور طریقہ کار <img class=\"emoji\" role=\"img\" draggable=\"false\" src=\"https://s.w.org/images/core/emoji/13.0.1/svg/1f642.svg\" alt=\"🙂\" /> ۳<br />\nدورِ اوّل کا کلام(۱۸۹۳ء تا ۱۹۰۸ئ) ۲۷۔۳۲۱<br />\n’’بانگِ درا‘‘ کے متروکات<br />\n٭ مکمل متروکہ نظمیں : ۲۹<br />\n٭ نظموں کے جزوی متروکات ۱۷۰<br />\n٭ مکمل متروکہ غزلیں ۲۳۷<br />\n٭ غزلوں کے جزوی متروکات ۲۹۵<br />\n٭ مکمل قطعات ؍ رباعیات ۳۱۳<br />\nدور ِ دوم کا کلام (۱۹۰۹ء تا ۱۹۲۴ئ) ۳۲۳۔۴۳۴<br />\n’’بانگِ درا‘‘ کی اشاعت تک<br />\n٭ مکمل متروکہ نظمیں ۳۲۵<br />\n٭ نظموں کے جزوی متروکات ۳۶۹<br />\n٭ مکمل متروکہ غزلیں ۳۹۹<br />\n٭ غزلوں کے جزوی متروکات ۴۱۱<br />\n٭ ظریفانہ قطعات ۴۱۴<br />\n٭ ظریفانہ قطعات کے جزوی متروکات ۴۲۷<br />\n٭ قطعات؍ رباعیات ۴۲۸<br />\nدورِ سوم کا کلام (۱۹۲۵ ء تا ۱۹۳۸ئ) ۴۳۵۔۵۰۲<br />\n’’بال جبریل‘‘ ’’ضرب کلیم‘‘<br />\n’’ارمغان حجاز‘‘ کے متروکات<br />\n٭ مکمل متروکہ نظمیں ؍قطعات ۴۳۷<br />\n٭ نظموں کے جزوی متروکات ۴۶۰<br />\n٭ غزلوں کے جزوی متروکات ۴۹۴<br />\n٭ متروکہ قطعات ؍ رباعیات ۴۹۷<br />\nمتفرقات ۵۰۳۔۵۳۶<br />\n(۱) تاریخیں اور مادہ ہائے تاریخ ۵۰۵<br />\n(۲) بدیہہ گوئی ؍ فردیات ۵۲۶<br />\nضمیمہ جات ۵۳۷۔۵۵۴<br />\n(الف) نو دریافت کلامِ اقبال ۵۳۹<br />\n(ب) تحقیق طلب : کلامِ اقبال ۵۴۶<br />\n(ج) اقبال کا الحاقی کلام ۵۵۰</p>\n<p>دیباچہ</p>\n<p>کلیاتِ باقیات شعر اقبال (اردو) پیش خدمت ہے ۔ یہ کلیات میرے پی ایچ ڈی کے مقالے ’’باقیاتِ شعرِ اقبال : تحقیقی و تنقیدی مطالعہ‘‘ کا حاصلِ ضمنی (By Product) ہے۔ جب میں نے اقبال کے شعری باقیات پر تحقیق شروع کی تو میرے لیے سب سے بڑا مسئلہ باقیات کی تلاش اور فراہمی کا تھا ۔ باقیات کے موضوع پر چند کتب موجود تھیں لیکن اِن میں بیشتر کلام مشترک تھا اور متن کی بے شمار اغلاط موجود تھیں۔ اپنی تحقیق کے دوران میں، میں نے اولین مآخذ کی تلاش جاری رکھی اور بڑی حد تک ان کی اغلاط کو درست کیا۔ میں نے صرف دستیاب کلام پر بھروسا نہیں کیا بلکہ غیر مدون اور غیر مطبوعہ کلام بھی حاصل کرنے میں کامیاب ہوا۔ الحمدللہ میرے اس تحقیقی کام کی بدولت ساڑھے سات سو کے قریب اشعار کا باقیات میں اضافہ ہوا جن میں دو تہائی کلام غیر مطبوعہ ہے جو اقبال کی بیاضوں سے ملا ہے۔<br />\nاقبال کے مسودوں اور بیاضوں کا میں نے دقّتِ نظر سے مطالعہ کیا ۔ ان بیاضوں کی بدولت اختلاف متن کے بہت سے مسائل بھی حل ہوئے ۔ دورانِ تحقیق اس امر کا بھی انکشاف ہوا کہ اقبال (ایکس شاعر) کے فرضی نام سے بھی اخبار میں لکھتے تھے۔ اس طرح کی بارہ نظمیں دریافت ہوئیں جو باقیات میں شامل کر لی گئیں ۔<br />\nراقم الحروف کو اس امر کا احساس ہے کہ اس کلیات میں نظموں کا پس منظر اور اختلافِ متن شامل نہیں ہے اور نہ متروکات کی وجہ بتائی گئی ہے ۔ یہ سب کچھ میرے پی ایچ ڈی کے مقالے میں شامل ہے۔ جو اس کلیات کی اشاعت کے بعد جلد ہی منظر عام پر آ جائے گا ۔ تحقیقی مقالے کی اشاعت سے پہلے میں اس کلیات کی اشاعت بوجوہ ضروری سمجھتا تھا اس لیے اصل مقالے کی اشاعت معرضِ التوا میں پڑی رہی ۔ میرے مقالے کو اس کلیات کا تتمہ یا جزو لاینفک سمجھنا چاہیے۔</p>\n<p>زیر نظر کلیات باقیاتِ شعر کی تدوین میں زمانی ترتیب کا ہر ممکن خیال رکھا گیا ہے ۔ ادوار بنانے کے ساتھ ساتھ کلام کو اصناف وار مرتب کرنا بھی ضروری تھا ہر ممکن کوشش کی گئی ہے کہ اسے زمانی ترتیب سے درج کیا جائے ۔ پھر بھی یہ دعویٰ نہیں کیا جا سکتا کہ اقبال نے اسے اسی ترتیب سے لکھا بھی ہو ۔</p>\n<p>اقبال کے الحاقی کلام کو اس مجموعے میں جگہ نہیں دی گئی تاہم اس کی نشان دہی ضمیمے میں کر دی گئی ہے۔ تحقیقی مقالے کی تکمیل کے بعد جو کلام سامنے آیا اُسے میں نے ضمیمے میں شامل کر دیا ہے ۔ زمانی اعتبار سے اسے اپنے مقام پر ہونا چاہیے تھا لیکن کچھ مجبوریاں حائل رہیں ۔ تدوین کے آخری مراحل میں ایک اور نظم کے بارے میں معلوم ہوا کہ اقبال سے غلط طور پر منسوب ہے چنانچہ اسے کلیات سے نکال دیا گیا ۔ دیباچہ لکھتے وقت دو اور اشعار کا اضافہ ہوا جسے ضمیمے میں شامل کر دیا گیا ہے ۔ آخری پروف نکلنے کے بعد خالد نظیر صوفی کی کتاب ’’اقبال دورن خانہ‘‘(حیات اقبال کا خانگی پہلو) منظر ِ عام پر آئی جس کی بدولت دس نئے اشعار کا اضافہ ہوا جسے واقعی’’ غیر مطبوعہ‘‘ کہا جا سکتا ہے۔ ایسے کلام کی نشان دہی بھی کر دی گئی ہے جس کا اقبال سے انتساب ابھی تحقیق طلب ہے۔</p>\n<p>کلیاتِ باقیاتِ شعر اقبال کی تدوین کا اصل مقصد اقبال کے ذہنی ارتقا کی مختلف کڑیوں کو مربوط کرنا ہے اور اقبال کے تصورات فن کا پوری طرح احاطہ کرنا ہے ۔ چنانچہ اس کلام کو اسی تناظر میں دیکھا جانا چاہیے ۔ کلیات کی تدوین کا جواز میں نے مقدمہ میں فراہم کر دیا ہے۔ اسی طرح اس کلام سے جو نتائج بر آمد ہوئے ہیں، ان کی نشان دہی بھی میں نے مقدمے میں کر دی ہے۔</p>\n<p>دورانِ تحقیق جن لوگوں کا تعاون مجھے حاصل رہا ہے اس کی ایک طویل فہرست ہے جسے دیباچے میں شامل نہیں کیا جا رہا ۔ یہ قرض اصل مقالے کی اشاعت کے وقت ادا ہو گا۔ فی الحال اقبال اکادمی کے موجودہ ناظم محمد سہیل عمر صاحب کا شکریہ ادا کرنا ضروری سمجھتا ہوں جنہوں نے مجھ سے یہ کام مکمل کرانے کے لیے متعدد انتظامی گُر آزمائے اور وہ اس میں کامیاب رہے۔ اللہ اُن کے درجات بلند کرے ۔</p>\n<p>ڈاکٹر صابر کلوروی<br />\nصدر شعبہ اردو ، پشاور یونیورسٹی</p>\n<p>شعری باقیات کی تدوین نو:<br />\n(جواز ، مسائل اور طریقہ کار)<br />\nسوال یہ پیدا ہوتا ہے کہ جس کلام کو علامہ نے اپنی زندگی میں پسند نہیں کیا اسے ہم کیوں تحقیق اور تنقید کا موضوع بنائیں۔ اس کا جواب یہ ہے کہ تنقیدی رجحانات اب ۱۹۲۴ء کی نسبت بہت حد تک بدل چکے ہیں ۔ فن کار کے ضمن میں ’کیا‘ کی اہمیت کے ساتھ ’ کیوں ‘ کی اہمیت بھی تسلیم کی جا چکی ہے ۔ نفسیات نے تخلیق کے پیچھے تخلیق کار کے ذہنی عمل کی اتھا گہرائیوں میں جھانکنا سیکھ لیا ہے۔ شعر اور شعور کے رشتے واضح ہو چکے ہیں ۔ ایسی شاعری کے پیچھے جسے اقبال پیغمبری کا جزو قرار دیتے ہیں ایک زبر دست شخصیت کی قوتِ متخیّلہ کا ہاتھ ہوتا ہے۔ شاعر کے ذہنی ارتقاء کی سرگذشت کا بیان بھی نقاد کا منصب ٹھہرا ہے۔ خود علامہ کو بھی اپنے دل و دماغ کی سرگذشت سے خاصی دلچسپی رہی ہے ۔ کیا باقیاتِ شعر اقبال کے اس عظیم الشان ذخیرے سے صرفِ نظر کر کے ان گمشدہ کڑیوں کو تلاش کرنا ممکن ہے؟</p>\n<p>اقبال کے زیر بحث باقیات اقبال کے نظریاتی اور فکری ردّ و قبول کی ایک خوبصورت تصویر پیش کرتے ہیں ۔ ان سے ہمیں یہ بھی معلوم ہوتا ہے کہ علامہ کا ذہن مختلف اوقات میں کِن کِن واقعات اور تحریکوں سے متاثر رہا اور اس نے اقبال کی شاعری کی مجموعی فضا کو کہاں تک متاثر کیا ۔ فکری لہروں کی صدائے بازگشت اقبال کے متداول کلام میں بھی سنائی دیتی ہے لیکن اس میں وہ گھن گرج نہیں جو اس کلام میں موجود ہے جسے علامہ نے ترک کر دیا تھا ۔</p>\n<p>نقادوں نے اس امر پر بہت زیادہ زور دیا ہے کہ کسی فنکار کے فن کا صحیح جائزہ اسی وقت لیا جا سکتا ہے جب ہم اس فنکار کے ذاتی حالات اور شخصیت سے آگاہ ہوں۔ فن پارے کو فنکار سے جُدا کر کے دیکھنے کی کوشش غلط راستوں پر ڈال سکتی ہے ۔ کسی اور فنکار کے بارے میں یہ بات درست ہو نہ ہو اقبال کے سلسلے میں بالکل درست ہے ۔ اقبال کی بعض دلچسپیاں مشاعروں کے سلسلے میں سفر اور ان کی سوانح حیات کے کئی پہلو اور زاویے متروک کلام میں موجود ہیں۔ اپنے معاصرین سے علامہ کے تعلق پر اس کلام سے بہت روشنی پڑتی ہے ۔ مثلاً اس سے حالی ، شبلی اور ڈپٹی نذیر احمد سے اقبال کے روابط کی نوعیت کیا تھی اس سے ہمیں اندازہ ہوتا ہے کہ ڈپٹی نذیر احمد علامہ کی نظم ’’نالہ یتیم‘‘ سُن کر یوں تبصرہ کرتے ہیں :<br />\n’’میں نے دبیر اور انیس کی بہت نظمیں سنی ہیں مگر ایسی دل شگاف نظم کبھی نہیں سنی‘‘ ۱</p>\n<p>اقبال کے قطعات تاریخی اور بعض دیگر نظموں کے واسطے سے ہمیں اقبال کے بعض ایسے احباب کے بارے میں علم ہوتا ہے جن کا ذکر ان کی سوانحی کتابوں میںکم ہی دیکھنے میںآتا ہے ۔ مثلاً محبوب خان حامد ، سلطان اسمعیل جان، شیخ عبدالحق ، سید نادر حسین تحصیلدار بھیرہ، لیڈی شہاب الدین ، فقیرا خان جدون اور نادر کاکوروی وغیرہ ۔</p>\n<p>باقیات کا مطالعہ درج ذیل حوالوں سے بھی مفید ثابت ہو سکتا ہے۔<br />\nاقبال کی سوانح<br />\nاقبال کے باقیات شعر سے ان کی سوانح کی بعض تفصیلات معلوم ہوتی ہیں ۔ مثلاً<br />\n(۱) داغ نے اقبال کو حیدر آباد (دکن) آنے کی باقاعدہ دعوت دی تھی اس کا اشارہ اقبال کے ایک شعر میں ملتا ہے ؎</p>\n<p>یہی ہے جو شوقِ ملاقاتِ حضرت<br />\nتو دیکھیں گے اک بار ملک دکن بھی۲</p>\n<p>اقبال، انجمن مسلمانان کشمیری کے جلسوں میں سرگرمی سے شریک ہو کر نظمیں پڑھتے ہیں اور بطور سیکریٹری اپنی انتظامی صلاحیتوں کا عمدہ مظاہرہ کرتے ہیں۔ وزیر نظام سرکشن پرشاد اقبال کی شاعری کو پسند کرتے ہیں ۔ اس کا اظہار بھی ان باقیات سے ہوتا ہے مثلاً یہ شعر</p>\n<p>نہ قدر ہو مرے اشعار کی گراں کیوں کر<br />\nپسند ان کو وزیرِ نظام کرتے ہیں۳</p>\n<p>اقبال نے ایک زمانے میں غزل گوئی ترک کر دی تھی اس کا ثبوت بھی ان کے باقیات سے مل جاتا ہے ؎</p>\n<p>ترک کر دی تھی غزل خوانی مگر اقبال نے<br />\nیہ غزل لکھی ہمایوں کو سنانے کے لیے</p>\n<p>اقبال کی پہلی شادی گجرات میں ہوئی تھی ۔اقبال کا یہ شعر ان کی ناکام ازدواجی زندگی پر عمدہ روشنی ڈالتا ہے ؎</p>\n<p>ہو گیا اقبال قیدی محفلِ گجرات کا<br />\nکام کیا اخلاق کرتے ہیں مگر صیّاد کا۴</p>\n<p>اقبال کا حسب ذیل یہ شعر اس امر کی تردید کرتا ہے کہ ارشد گورکانی اقبال کے استاد تھے۔ امر واقعہ یہ ہے کہ موصوف سے اقبال کے محض دوستانہ مراسم تھے اور وہ کبھی کبھی ارشد کو اپنا کلام سنا کر داد حاصل کرتے تھے ؎</p>\n<p>ارشد و رافت سے ہوں اقبال خواہانِ داد<br />\nآبداری میں ہیں یہ اشعار گوہر کا جواب</p>\n<p>متداول کلام کی بہتر تفہیم<br />\nباقیاتِ شعر اقبال کا مطالعہ اقبال کے متداول کلام کی تفہیم میں بھی خاصا مددگار ثابت ہو سکتا ہے۔ مثلاً اقبال کے متداول کلیات کے صفحہ ۴۹۰ پر ایک نظم ’جہاد‘ موجود ہے ۔ اس کا ابتدائی عنوان ’’بہااللہ‘‘ تھا ۔ آخری شعر میں اقبال نے ’’بہااللہ‘‘ کے حوالے سے بھی ایک شعر شامل کیا تھا جو یہ تھا :</p>\n<p>میں تو بہا کی نکتہ رسی کا ہوں معترف<br />\nجس نے کہا فرنگ سے ترکِ جہاد کر</p>\n<p>اگر اس شعر کو متداول کلام کے ساتھ ملا کر پڑھا جائے تو نظم کے پس منظر اور تشریح میں بہت آسانی رہتی ہے۔ اقبال کے شارحین نے اس پس منظر کی غیر موجودگی میں نظم ’’جہاد‘‘ کی جو تشریح کی ہے وہ ناقص اور نا مکمل ہے اور اقبال کے اصل خیال کی کما حقہ ترجمانی نہیں کرتی۔</p>\n<p>علامہ کے متروکات کا مطالعہ نظموں کے عنوان کے تناظر میں کیا جائے تو بھی بعض دلچسپ نتائج سامنے آتے ہیں ۔ مثلاً عنوانات میں تبدیلی سے بھی شاعر کا مافی الضمیرسمجھنے میں مدد ملتی ہے۔ مثلاً علامہ کی نظم ’’بلاد اسلامیہ‘‘ کا ابتدائی عنوان ’’مدینہ النبیؐ ‘‘ تھا نظم کے ابتدائی اشعار’’بلاد اسلامیہ‘‘ کے عنوان سے کم اور ’’مدینہ النبیؐ ‘‘ کے عنوان سے زیادہ میل کھاتے ہیں۔</p>\n<p>اقبال کے متداول کلام میں کئی وجوہ سے بعض اغلاط د ر آئی ہیں۔ کلامِ اقبال کو اس طرح کی اغلاط سے پاک کرنے کے لیے متروکات کا مطالعہ ایک حد تک ہماری معاونت کرے گا۔ ان اشعار سے کلامِ اقبال کی صحیح زمانی ترتیب کے تعین میں بھی خاصی مدد ملے گی جس سے فکری ادوار کا صحیح تعین کیا جا سکے گا۔ اقبال کا متداول کلام ان کی ابتدائی غزل گوئی کے ضمن میں کم معلومات فراہم کرتا ہے ۔ جبکہ باقیات اس کمی کو بہت حد تک پوری کرتے ہیں ۔</p>\n<p>متداول کلام کی ابتدائی شکل میں قطع و برید سے اقبال نے اپنے کلام کو خوب سے خوب تر بنانے کی کوشش کی لیکن بندوں میں مصرعوں کی تعداد میں یکسانیت برقرار نہ رہ سکی ایک ہی نظم کے ایک بند میں سات اشعارہیں اور دوسرے میں تین ۔ شاید اسی بنا پر کلیم الدین احمد کو علامہ پر اعتراضات کا جواز میسر آ گیا اور انہوں نے علامہ کی بعض نظموں میں فکری ربط اور توازن کی کمی کو خاص طور پر اپنی تنقید کا نشانہ بنایا ۔ علامہ کے شعری آثار ان الجھنوں کو دور کرتے ہیں اور ہمیں اقبال کے اصل خیالات اور افکار کو سمجھنے کے لیے وسیع تناظر فراہم کرتے ہیں۔</p>\n<p>دیگر شعرا کے اثرات</p>\n<p>اقبال کے متروک کلام سے اقبال پر دیگر شعرا کے اثرات کا بھی صحیح تناظر میں جائزہ لیا جا سکتا ہے ۔ مثلاً علامہ کی ابتدائی غزلوں میں داغ ، امیر اور دیگر ہم عصر شعرا کے اثرات موجود ہیں ۔ غالب اور داغ کے اثرات کا اندازہ ان اشعار سے لگایا جا سکتا ہے۔</p>\n<p>غالب کا اثر<br />\nلکھتا ہوں شعر دیدئہ خوں بار سے مگر<br />\nکاغذ کو رشکِ بابِ گلستاں کیے ہوئے<br />\nبوتے ہیں نخل آہ کو باغِ جہان میں<br />\nممنونِ آب دیدئہ گریاں کیے ہوئے<br />\n(اشک خون)<br />\nداغ کا اثر<br />\nیہ جوانی کے ولولے اے دل<br />\nدو گھڑی کے اُبال ہوتے ہیں</p>\n<p>ذکر کچھ آپ کا بھی ہے ان میں<br />\nقبر میں جو سوال ہوتے ہیں<br />\n’اکبری‘ رنگ کے متعدد قطعات ’’بانگِ درا‘‘ میں شامل نہیں ہو سکے ۔ اکبر کے اثرات کا صحیح اندازہ لگانے کے لیے باقیات کا مطالعہ ناگزیر ہے۔<br />\nتفضیل علیؓ کے اشعار<br />\nحضرت علیؓ سے علامہ کی بے پناہ عقیدت کا اظہار جتنا متروک کلام سے ہوتا ہے اتنا مدون کلام سے نہیں ہوتا ،شاید اسی بنا پر ایک زمانے میں علامہ کو تشیع سے منسوب کیا گیا ۔ ممکن ہے یہی پہلو ان اشعار کو ترک کرنے کا سبب بنا ہو۔ کہتے ہیں :۔<br />\nہمیشہ وردِ زباں ہے علیؓ کا نام اقبال<br />\nکہ پیاس رُوح کی بجھتی ہے اس نگینے سے<br />\nپوچھتے کیا ہو مذہبِ اقبال<br />\nیہ گنہ گار بوترابی ہے<br />\nاقبال کی فرضی نام سے لکھی گئی نظمیں<br />\nباقیات شعر اقبال میں شامل بعض نظموں سے یہ انکشاف بھی ہوتا ہے کہ علامہ نے فرضی نام (ایکس شاعر) سے بھی کچھ نظمیں لکھی تھیں۔ یہ نظمیں جن کا عمومی انداز طنزیہ اور مزاحیہ ہے اقبال کی اُس کشمکش کو ظاہر کرتی ہیں کہ ایک طرف تو وہ قائد اعظم کے حکم سے یونینسٹ پارٹی کو مسلم لیگ میں ضم کرنے کی کوششوں میں مصروف ہیں، دوسری طرف اس پارٹی کے بعض لیڈروں کی منافقت کا پردہ بھی چاک کرنا چاہتے ہیں۔ اقبال کی ان بارہ غیر مدوّن نظموںمیں اتحادیوں اور قادیانیوں پر جو چوٹیں کی گئی ہیں متداول کلام میں ان کا کوئی نمونہ موجود نہیں ۔<br />\nاقبال کی تاریخ گوئی<br />\nعلامہ کے متداول کلام میں علامہ کی تاریخ گوئی کا کوئی نمونہ شامل نہیں کیا گیا ۔ علامہ کے ہاں یہ فن داغ اور معاصر شعرا کے مطالعے سے آیا ہے۔ وہ آخر وقت تک تاریخ گوئی نکالنے میں مصروف نظر آتے ہیں ۔ اقبال نے دوسرے شعرا کی تخلیقات کے نئے اور خوبصورت تراجم بھی کیے ہیں۔ جن سے بعض انگریزی شعرا سے اقبال کی اثر پذیری کا اندازہ ہوتا ہے۔ ترجمہ کے فن میں ان کی مہارت کا ثبوت ان کی یہی نظمیں ہیں ۔ علامہ کبھی اصل خیال پر اضافہ کرتے ہیں اور یوں ان کے ہاں ترجمہ تخلیق کا درجہ اختیار کرتا نظر آتا ہے۔<br />\nاقبال کی فرمائشی نظمیں<br />\nاحباب کی فرمائشیں بھی بعض اوقات اقبال کو شعر گوئی پر مجبور کر دیتی تھیں ۔ اس طرح کا کلام اقبال کی تاریخ گوئی میں بھی موجود ہے ۔ باقیات شعر اقبال کی بعض دیگر نظمیں بھی اسی قبیل کی ہیں مثلاًنظم ’’شکریہ‘‘ اُن کے حیدر آباد کے روابط کی مظہر ہے ۔ ’’شکریہ انگشتری‘‘ منشی سراج الدین سے علامہ کے مخلصانہ تعلقات کی مظہر ہے ۵ ۔ ان متروکات سے ہمیں یہ بھی معلوم ہوتا ہے کہ اقبال کو بعض اوقات احباب کی فرمائشوں کی تعمیل بھی کرنی پڑتی تھی۔ مثلاً ملکہ وکٹوریہ کا انتقال ہوا توسر ذوالفقار علی خان کی فرمائش پر وہ ’’اشک خون‘‘ لکھنے پر مجبور ہو جاتے ہیں۔ ’پنجاب کا خواب‘ ، مائیکل اڈوائر گورنر پنجاب کی فرمائش پر لکھی جاتی ہے۔ لاٹ صاحب اور ڈائریکٹر کا خیر مقدم بھی اسی قبیل کی نظم ہے ۔ ان فرمائشی نظموں میں وہ نظمیں بھی شامل ہیں جو انجمن حمایت اسلام کے سٹیج سے سنائی گئی تھیں ۔ ان نظموں کا مقصد انجمن کے لیے چندہ فراہم کرنا تھا ۔ علامہ کی برجستہ گوئی ’’اہل درد‘‘ کے ۲۹ اشعار کی صورت میں جلوہ گر ہوتی ہے اور مولوی عبداللہ بسمل کی فرمائش کو پذیرائی حاصل ہوتی ہے ۶۔<br />\nاولیاء اللہ سے عقیدت<br />\nاقبال کے مکاتیب کی طرح ان کے شعری باقیات میں بھی اولیاء اللہ سے عقیدت کے کئی نمونے ہمیں مل جاتے ہیں۔ اولیاء اللہ سے محبت کا اظہار یوں ہوتا ہے کہ اپنی ایک ذاتی پریشانی کو رفع کرنے کے لیے خواجہ نظام الدین اولیاء کے نام ایک نظم لکھتے ہیں اور اسے مزار پر بلند آواز سے پڑھنے کی تلقین کرتے ہیں ۔ اس نظم کا نام ’’برگِ گل‘‘ ہے۔</p>\n<p>راگ اور موسیقی سے دلچسپی<br />\nاقبال کی میٹرک کی کتابوں میں موسیقی کے بعض سُروںکے بارے میں حوالے ملتے ہیں۔ اس سے معلوم ہوتا ہے کہ اقبال کو راگ اور موسیقی سے خاصی دلچسپی تھی۔ ان کی دلچسپی کا اظہار باقیات کے اس شعر سے بھی ہوتا ہے ؎<br />\nلوگ کہتے ہیں مجھے راگ کو چھوڑو اقبال<br />\nراگ ہے دین مرا ، راگ ہے ایمان میرا<br />\nفکری ارتقا کے نمونے<br />\nفکری لحاظ سے اقبال نے کن خیالات کو ترک کر دیا؟ اس کا بہترین اظہار اقبال کے باقیات شعری سے ہوتا ہے ۔ وطنیت ،قومیت نیز تصّوف ، وحدت الوجود ، قادیانیت اور دو قومی نظریے کے حوالے سے اقبال کے ان اشعار میں ایسا مواد موجود ہے جس سے تحقیق کے نئے گوشے وا ہوتے ہیں۔ مثلاً ان وجوہات کا علم ہوتا ہے جو ایک زمانے میں اقبال اور قائد اعظم میں اختلاف کا موجب تھے ۔<br />\nاقبال کا فنی ارتقا<br />\nان اشعار سے نہ صرف اقبال کے ذہنی ارتقا کی کڑیاں مرتب ہو سکتی ہیں بلکہ فنی ارتقا کی پوری کیفیت بھی ہمارے سامنے آتی ہے۔ مثلاً ہمیں یہ معلوم ہوتا ہے کہ اقبال کو فن کی بلندیوں پر پہنچانے والی اصل چیز ان کی وہ محنت ہے جو وہ اپنے کلام پر مسلسل کرتے رہتے تھے ۔ اقبال کی آفاقیت کا راز اس امر میں پوشیدہ ہے کہ وہ اپنے کلام سے ایسے اشعار نکال دیتے ہیں جن میں شخصی اور مقامی پن زیادہ تھا ۔ یہی وجہ ہے کہ علامہ نے بیشتر فرمایشی اشعار اپنے کلام میں شامل ہی نہیں کیے اشعار کی تراش خراش اور پھر اس کے انتخاب میں جگر کاوی کے نتیجے میں اقبال کا جو کلام ہمارے سامنے آیا ہے اُس نے جغرافیائی سرحدوں کو پامال کر دیا اور پوری دنیا کے دل کی دھڑکن بن گیا۔<br />\nباقیاتِ شعرِ اقبال نہ صرف علامہ کے نظریات کا پس منظر فراہم کرتے ہیں بلکہ عوام کے نظریۂ فن پر بھی کماحقہ روشنی ڈالتے ہیں۔ شاعر اپنے کلام کا بہترین ناقدنہ سہی لیکن اپنے کلام کے فن اور فکری پہلوئوں پر اس کی اچھی خاصی نظر ہوتی ہے ۔ کس شعر کو ترک کرنے یا اس میں اصلاح کرنے کے عملی پہلو کے پیچھے شاعر کا زبر دست تنقیدی شعور کار فرما ہوتا ہے ۔ وہ اپنے کلام کو نظریاتی اور فنی دونوں پہلوئوں سے دیکھتا ہے، پرکھتا ہے۔ شاعر کا شعری ذوق اس مرحلے پر اس کی رہنمائی کرتا ہے۔چنانچہ رد و قبول کی بھٹی سے اپنے کلام کو گذار کر وہ ہمارے سامنے اپنی تخلیق پیش کرتا ہے۔ جتنا بڑا شاعر ہو گا اتنا ہی اس میں تنقیدی شعور بھی زیادہ ہو گا۔ ترمیم و تنسیخ کے عمل کا آغاز عام طور پر اسی وقت سے شروع ہو جاتا ہے جب کوئی خیال ، جذبہ یا واقعہ شاعر کے ذہن میں ارتعاش پیدا کر دیتا ہے ۔ چنانچہ جو تخلیق اس ارتعاش کے نتیجے میں عالمِ وجود میں آتی ہے وہ ذہن کے پراسرار گوشوں سے گذر کر صفحۂ قرطاس پر منتقل ہوتی ہے۔ اس مرحلے پر تمام تخلیقی عمل کو پوری طرح سمجھ لینا ہمارے بس کی بات نہیں ۔ لہٰذا اس پر کوئی حکم نہیں لگا سکتے ۔ لیکن جب کوئی تخلیق زینتِ قرطاس بنتی ہے اور پھر اس کی نوک پلک درست کی جاتی ہے تو یہ تبدیلیاں اس لمحے میں شاعر کی تمام نفسیاتی کیفیتوں کا مظہر ہوتی ہیں ۔ چنانچہ اِن اصطلاحات اور تبدیلیوں کا شاعر کے عہد اور ماحول کے پس منظر میں تجزیہ کیا جائے تو بعض اوقات اس فنکار کے متعلق حیرت انگیز انکشافات ہوتے ہیں ۔ اقبال کے شعری آثار تین طرح کے ہیں:۔<br />\n(الف) وہ نظمیں ؍ غزلیں ؍ قطعات و رباعیات جنہیں علامہ نے مختلف وجوہ کی بنا پر ترک کر دیا تھا ۔<br />\n(ب) جو نظمیں علامہ نے کلام میں اشاعت کے لیے منتخب کی تھیں ان کے بعض اشعار ترک کر دیے گئے۔<br />\n(ج) بعض اشعار میں علامہ نے اصلاحات کی تھیں ۔ ان کی بیاضوں کا مطالعہ کیجیے تو معلوم ہوتا ہے کہ وہ ایک مصرعے کو دو ، دو اور بعض اوقات تین یا چار دفعہ تبدیل کر دیتے ہیں۔ اس سے بھی زیادہ دلچسپ امریہ ہے کہ بعض مصرعوں میں کی جانے والی تمام اصلاحات علامہ کو پسند نہیں آتیں اور وہ ابتدائی مصرعے کو بحال کر دیتے ہیں۔ اس طرح کے متعدد اشعار اور مصرعے اب علامہ کے متداول کلام میں موجود ہیں۔ کلامِ اقبال کے اس حصے کی نشاندہی ہونی چاہیے تاکہ ایسے اشعار کی تفہیم و تشریح میں اس پہلو کو سامنے رکھا جا سکے کہ اقبال فنی یا فکری لحاظ سے ان اشعار سے مطمئن نہیں تھے ۔ عدم اطمینان کا یہ فنی یا نفسیاتی تجزیہ اقبال کے بارے میں ہماری معلومات میں ضرور اضافہ کرے گا۔<br />\nاقبال کی اپنے کلام پر اصلاح عام طور پر ان کے شعر کو معیاری بنا دیتی ہے ۷ ۔ اس سے علامہ کے تنقیدی شعور کو سمجھنے میں مدد ملتی ہے۔ اصلاح کا یہ عمل بانگِ دراسے ارمغان حجاز تک اسی شد و مد کے ساتھ جاری رہتا ہے۔ ۸ علامہ کے متروکات و اصلاحات سے ہمیں معلوم ہوتا ہے کہ اقبال کو شعر کے فنی پہلوئوں سے خاصی دلچسپی تھی ۔ وہ اپنے پیغام کو زیادہ سے زیادہ مؤثر بنانے کے لیے ہر ممکن طریقہ اختیار کرتے ہیں ۔ فنِ شاعری سے ناواقفیت کا اظہار جس کا ذکر ان کے کئی خطوں میں ہوا ہے، محض انکسار ہے۔ علامہ کے متروکات اور اصلاحات کا مطالعہ ان کے متداول کلام کو سمجھنے میں ہماری بہت معاونت کر سکتا ہے۔<br />\nعلامہ کی اصلاحات<br />\nاقبال کے ہاں کلام کو خوب سے خوب تر بنانے کا عمل لمحہ تخلیق سے مجموعے کی اشاعت تک جاری رہتا تھا ۔ مولانا مسعود عالم ندوی کے نام خط میں اگرچہ علامہ اپنے آپ کو فنِ اصلاح سے نابلد قرار دیتے ہیں۔ ۹ لیکن یہ محض ان کا انکسار ہے ۔ امر واقعہ یہ ہے کہ وہ اس فن کے تمام اسرار و رموز سے واقفیت رکھتے تھے ۔ ۱۹۱۷ء میں علامہ نے اورنگ زیب عالمگیرکی قبر کی زیارت کی اور ایک نظم لکھی اس نظم کا ایک مصرع یوں تھا ؎<br />\nترکشِ مارا خدنگ آخریں<br />\nعلامہ نے اس بے نظیر مصرعے کے بارے میں دین محمد مرحوم (سابق گورنر سندھ) سے کہا کہ انہوں نے اس مصرعے پر چالیس بار نظر ثانی کی تھی تب موجودہ صورت میں یہ مصرع سامنے آیا علامہ کی بیاضیں اور مسودات اس امر کے گواہ ہیں کہ ایک ایک مصرعے کو تین تین اور بعض اوقات چار چار دفعہ تبدیل کیا۔ اصلاحات کا یہ عمل اُس وقت بھی جاری رہتا تھا جب آپ مسودہ کاتب کے حوالے کر دیتے تھے۔ آج جو اشعار زبان زدِ خاص و عام ہیں، اس جگر کاوی کے نتیجے ہی میں انہوں نے موجودہ صورت اختیار کی ہے چند مثالیں ؎<br />\nسلطانیِ جمہور کا آتا ہے زمانہ<br />\nجو نقشِ کہن تم کو نظر آئے مٹا دو<br />\nکا دوسرا مصرع ابتدا میں یوں تھا ؎<br />\nباقی ہیں کچھ آثار ملوکی کے مٹا دو<br />\nاسی طرح ؎<br />\nمحبت مجھے ان جوانوں سے ہے<br />\nستاروں پہ جو ڈالتے ہیں کمند<br />\nکا یہ شعر ابتدا میں یوں تھا لیکن وزن درست نہ ہونے کی وجہ سے اسے تبدیل کر دیا ؎<br />\nمحبت مجھے آفریدیوں سے ہے<br />\nکہ ہے آسمان گیر ان کی کمند<br />\nمختلف ادوار میںعلامہ کی اصلاحات کا معیار تقریباً یکساں رہا ہے ۔ خوب سے خوب تر کی سعی اوّل سے آخر تک یکساں طور پر جاری رہی ہے ۔ تاہم ابتدائی اصلاحات میں فنی نزاکتوں اور لفظی آرایش کا خیال کچھ زیادہ ہی رہا ہے ۔ الفاظ کے صحیح انتخاب اور علم بیان کے وسیع تر علم کی بدولت اشعار میں تمثال آفرینی کی کیفیت پیدا کرنے کا شعوری رجحان نمایاں رہا ہے ۔ جبکہ آخری دور کی اصلاحات میں کفایتِ لفظی سے کام لینے اور رمزیت و طنزیہ لطافت پیدا کرنے کا انداز اظہار کے دوسرے وسیلوں پر حاوی ہو جاتا ہے ۔ اسلوبِ بیان کی یہ تمام تر نزاکتیں فن کے متعلق اقبال کے اس انکسار کو ظاہر کرتی ہیں کہ انہیں شاعری سے کوئی دلچسپی نہیں اور یہ کہ ان کے اعلیٰ مقاصد فنِ شاعری پر غالب رہتے ہیں ۔ا ن اصلاحات سے یہ نتیجہ اخذ کیا جا سکتا ہے کہ علامہ کو فنِ شاعری پر مکمل دسترس حاصل تھی اور وہ فصاحت و بلاغت کے تمام رموز سے آشنا تھے، اور انہیں برتنے کا سلیقہ بھی جانتے تھے۔ مزید برآں انہیں لفظ و معنی کے رشتے کا بھی علم تھااور تاثیرِ شعری میں ہر دو کی ترکیب امتزاجی کا بھی وافر شعور تھا ۔ اصلاحات کے ضمن میں علامہ کی جگرکاوی ہی نے انہیں ممتاز شعراء کی صف میں شامل کیا اور یہ بات یقین سے کہی جا سکتی ہے کہ اگر وہ اصلاح شعر پر اتنی محنت نہ کرتے تو ان کی مقصدی شاعری تاثیر کے اس وصف سے محروم رہتی جو آج اس کا طرۂ امتیاز ہے۔<br />\nعلامہ کی تاثیر شعری کا راز جاننے کے لیے باقیات شعر اقبال کا مطالعہ ناگزیر ہو جاتا ہے۔ اس امر کی ضرورت بھی اب شدّت سے محسوس کی جا رہی ہے کہ اقبال کی اصلاحات جمع کر کے ان کے نظریہ فن اور ردّ و قبول کا صحیح معیار متعین کیا جائے۔<br />\nباقیات شعری کا انتخاب<br />\nباقیات شعرِ اقبال (اردو) کسی طور اقبال کے کلام کے متداول مجموعے ’’کلیات اقبال‘‘ (اردو) کا بدل نہیں ہے۔ چونکہ اس مجموعے کا بیشتر کلام اقبال کی شعوری کوشش کے نتیجے میں ترک کیا گیا ۔ لہٰذا اس کلام کو ہم اقبال کے فکر و فن کے مثال کے طور پر پیش نہیں کر سکتے۔ اس کلام کو نصاب میں بھی اس لیے شامل کرنا مناسب نہیں کہ اقبال نے اسے ردّ کر دیا تھا ۔ تاہم اقبال کے فکری اور فنّی ارتقا کی مختلف کڑیوں کو ملانے کے لیے اس کلام سے استفادہ ناگزیر ہے۔ اس کے باوجود راقم الحروف کا خیال ہے کہ اگر ماہرین اقبالیات کا ایک بورڈ اس مقصد کے لیے تشکیل دیا جائے تو باقیات کے اس ذخیرے سے ایساکلام منتخب کیا جا سکتا ہے جو فکری اور فنی دونوں پہلوئوں سے اقبال کے متداول کلام کے ہم پلہ ہو ۔ ذیل میں ہم محض نمونے کے طور پر ایسے اشعار کا انتخاب پیش کر رہے ہیں جو کسی لحاظ سے اقبال کے معروف کلام سے کم نہیں ہے۔<br />\nہر گھڑی اے دل نہ یوں اشکوں کا دریا چاہیے<br />\nداستاں جیسی ہو ویسا سننے والا چاہیے<br />\n٭٭٭<br />\nآج ہم حالِ دلِ درد آشنا کہنے کو ہیں<br />\nاس بھری محفل میں اپنا ماجرا کہنے کو ہیں<br />\n٭٭٭<br />\nہم جو خاموش تھے اب تک تو ادب مانع تھا<br />\nورنہ آتا تھا ہمیں حرفِ تمنّا کہنا<br />\n٭٭٭<br />\nہوں کبھی اس شاخ پر میں اور کبھی اُس شاخ پر<br />\nناک میں آخر کو دم آیا مرے صیّاد کا<br />\n٭٭٭<br />\nموتی سمجھ کے شانِ کریمی نے چُن لیے<br />\nقطرے جو تھے مرے عرقِ انفعال کے<br />\n٭٭٭<br />\nحسرت نہیں کسی کی تمنّا نہیں ہوں میں<br />\nمجھ کو نکالیے گا ذرا دیکھ بھال کے<br />\n٭٭٭<br />\nہائے کس ناز سے آیا ہے خیالِ جاناں<br />\nچمنِ دل میں مرے بادِ بہاری آئی<br />\n٭٭٭<br />\nذکر کچھ آپ کا بھی ہے ان میں<br />\nقبر میں جو سوال ہوتے ہیں<br />\n٭٭٭<br />\nتڑپ کے شانِ کریمی نے لے لیا بوسہ<br />\nکہا جو سر کو جھکا کر گناہ گار ہوں میں<br />\n٭٭٭<br />\nیہ شہادت گہہ الفت میں قدم رکھنا ہے<br />\nلوگ آسان سمجھتے ہیں مسلماں ہونا<br />\n٭٭٭<br />\nمیں نخل ہوں وفا کا محبت ہے پھل مرا<br />\nاس قول پر ہے شاہدِ عادل عمل مرا<br />\n٭٭٭<br />\nہے خبر تاروں میں لیکن آمدِ خورشید کی<br />\nظلمتِ شب میں نظر آئی کرن امید کی<br />\n٭٭٭<br />\nفضا اک اور ہی عالم کی ہوگی سامنے میرے<br />\nمگر ڈر ہے کہ یہ بھی پردئہ محمل نہ بن جائے<br />\n٭٭٭<br />\nنظر آئی نہ مجھ کو بو علی سینا کے دفتر میں<br />\nوہ حکمت جو کبوتر کو کرے شاہیں سے بے پروا<br />\n٭٭٭<br />\nعلم کے زخم خوردہ کو علم سے، بے نیاز کر<br />\nعقل کو مے گسار کر ، عشق کو نے نواز کر<br />\nصورتِ ریگ بادیہ مرے غموں کا کیا حساب<br />\nدرد کی داستان نہ پوچھ دستِ کرم دراز کر<br />\n٭٭٭<br />\nشہید جستجو ہے فکرِ انساں بزم ہستی میں<br />\nیہ کس الجھی ہوئی گتھی کے سلجھانے کی باتیں ہیں<br />\n٭٭٭<br />\nہے سوئے منزل رواں ہونے کو اپنا کارواں<br />\nہم صریرِ خامہ کو بانگِ درا کہنے کو ہیں<br />\nباقیات شعر اقبال کے مآخذ<br />\nاقبال کی پہلی غزل ستمبر ۱۸۹۳ء کے شمارہ میں شائع ہوئی ۔ جبکہ اقبال کی شاعری کی اصل شہرت کا آغاز انجمن حمایت اسلام کے جلسوں سے ہوا ۔ نالۂ یتیم انجمن کے جلسے میں ۱۹۰۰ء میں سنائی گئی پھر اپریل ۱۹۰۱ء میں نظم ’’ہمالہ‘‘ لکھی گئی جو’’ مخزن‘‘ کے پہلے شمارے اپریل ۱۹۰۱ء میں شائع ہوئی۔ ستمبر ۱۹۰۷ء سے پہلے اقبال کا بہت سا کلام کشمیری میگزین ، کشمیری گزٹ ، وطن اخبار ، پیسہ اخبار ، مخزن ، زمانہ وغیرہ میں شائع ہوتا رہا لیکن بہت سا کلام اقبال محفوظ نہ کر سکے ، ستمبر ۱۹۰۷ء کے بعد اقبال نے اپنے کلام کو بیاضوں میں محفوظ کرنا شروع کیا یورپ سے واپسی کے بعد اقبال اسرارِ خودی اور پھر رموز بے خودی کی تصنیف میں مصروف ہو گئے اور اپنے اردو مجموعہ کلام کی اشاعت کا خیال نہ آیا۔ ۱۹۱۹ء کے بعد ان کے احباب نے بھی اقبال کی توجہ اردو مجموعہ کلام کی جانب مبذول کرانا شروع کر دی ۔ ۱۹۱۹ء میں سید سلیمان ندوی نے مجموعے کی اشاعت کے بارے میں اقبال کو خط لکھا ۔ ۱۹۲۱ء میں علامہ کے بھتیجے شیخ اعجاز نے اپنے دوست مشتاق صاحب کی سفارش کرتے ہوئے اقبال کے کلام کی اشاعت کی اجازت مانگی لیکن علامہ نے انہیں ایسا کرنے سے منع کر دیا اور یہ عذر پیش کیا کہ وہ خود ایک مجموعہ مرتب کرنے کا ارادہ رکھتے ہیں۔۱۰<br />\n۱۹۲۳ء میں اقبال نے اردو کلام کی تدوین کا آغاز کر دیا ۔ اسی دوران میں اقبال کے دوست احمد دین نے اقبال سے مشورہ کیے بغیر اورا نہیں حیرت میں ڈالنے کی غرض سے کتاب ’’اقبال‘‘ شائع کر دی جس میں اقبال کی غزلیں اور نظمیں شائع کر دیں۔ اقبال اس پر ناراض ہوئے اور اس کی وجہ یہ بتائی کہ ان کی شاعری انتخاب اور اصلاح نیز نظرثانی کے بغیر دو بارہ شائع نہیں ہونی چاہیے ۔ چنانچہ احمد دین نے یہ مجموعہ نذر آتش کر دیا۔ تاہم اس کے ایک دو نسخے کسی طرح محفوظ رہ گئے ۔ ۱۹۲۳ء میں ہی حیدر آباد (دکن) سے مولوی عبدالرزاق نے اخبارات و رسائل سے کلام حاصل کر کے کلیات اقبال چھاپ دیا: ۔ یہ امر بھی اقبال کو ناگوار گذرا چنانچہ اس مجموعہ کی فروخت کو حیدر آباد کی ریاست تک محدود کر دیا گیا۔ چودہری محمد حسین کی ڈائری(۱۱) سے معلوم ہوتا ہے کہ کلام اقبال کا انتخاب اور اصلاح کا عمل عبداللہ چغتائی اور چودھری محمد حسین کی معاونت سے پایۂ تکمیل کو پہنچا اور یوں بانگ درا منظر عام پر آئی۔ کلام کی فراہمی کے لیے بعض احباب کی بیاضوں سے مدد لی گئی ۔ یقینا شائع شدہ کلام کا کچھ حصہ اقبال کی دسترس سے باہر رہا ہوگا ۔ لہٰذا انتخاب کے عمل سے نہ گذر سکا۔<br />\nبانگ درا جب شائع ہوئی تو اس دور کا ۵۵فیصد کلام متروک قرار دے دیا گیا۔ اس متروک کلام میں ۵ سے ۱۰فیصد کلام ایسا بھی شامل ہوگا جو اقبال کے سامنے موجودہ نہ تھا ۔ اگر یہ تمام کلام شائع ہو جاتا تو بانگ درا کی ضخامت ۶۰۰ صفحات تک پہنچ سکتی تھی لہٰذا کڑے انتخاب کے بعد، اس مجموعے کو پونے تین سو صفحات تک محدود کر دیا گیا ۔ جو کلام بچ گیا اس کی بنیاد پر کئی مجموعے شائع ہوئے۔ اقبال کا کچھ غیر مطبوعہ کلام اعجاز احمد کی بیاض میں شامل تھا جسے ’’روز گار فقیر‘‘ جلد دوم میں شامل کیا گیا ۔ یوں باقیات کے نصف درجن مجموعے سامنے آئے۔<br />\nراقم الحروف نے ان تمام مجموعوں کے علاوہ اقبال کی بیاضوں سے بھی استفادہ کیا ہے۔ اخبارات و رسائل کی مزید ورق گردانی ، نیز مکاتیب اقبال کے ذخیرے کو کھنگالنے کے بعد کچھ غیر مدون کلام اور غیر مطبوعہ کلام دستیاب ہوا۔ بعض احباب نے بطور خاص باقیات کلام اقبال کی دریافتوں کا سلسلہ جاری رکھا اور متعدد رسائل میںاقبال کے شعری باقیات شائع کرائے : ’’کلیات باقیاتِ شعر اقبال‘‘ کا ماخذ یہی کلام ہے جس کی تفصیل درجِ ذیل ہے۔<br />\nمستقل مجموعے<br />\n۱ ۔ رخت سفر مرتبہ انور حارث طبع اوّل ۱۹۵۲ء<br />\n۲۔ رخت سفر مرتبہ انور حارث طبع دوم ۱۹۷۷ء<br />\n۳ ۔ باقیات اقبال مرتبہ عبدالواحد معینی طبع اوّل ۱۹۵۳ء<br />\n۴ ۔ باقیات اقبال مرتبہ عبدالواحد معینی،عبداللہ قریشی طبع سوم ۱۹۷۷ء<br />\n۵ ۔ سرود رفتہ ؛ غلام رسول مہر ۱۹۵۹ء<br />\n۶ ۔ تبرکاتِ اقبال محمد بشیر الحق دسنوی عظیم آبادی ۱۹۵۹ء<br />\n۷ ۔ نوادرِ اقبال عبدالغفار شکیل ۱۹۶۲ء<br />\n۸ ۔ روز گار فقیر از فقیر وحید الدین ۱۹۷۰ء<br />\n۹ ۔ ابتدائی کلام اقبال از گیان چند ۱۹۸۸ء<br />\nجزوی مجموعے<br />\n۱۔ اردو کی چھٹی کتاب ۱۹۰۴ء<br />\n۲ ۔ اردو کی پانچویں کتاب ۱۹۰۵ء<br />\n۳ ۔ A Voice from the East<br />\nنواب سر ذوالفقار علی خان ۱۹۲۲ء<br />\n۴ ۔ اقبال از احمد دین پہلا ایڈیشن۱۹۲۳ء<br />\n۵ ۔ کلیات اقبال (حیدر آباد) مرتبہ مولوی عبدالرزاق ۱۹۲۴ء<br />\n۶ ۔ سپاس جناب امیر اور دیگر نظمیں مرتبہ تصدق حسین تاج ۱۹۳۸ء<br />\n۷ ۔ جہانِ اقبال مرتبہ عبدالرحمن طاری ۱۹۴۷ء<br />\n۸ ۔ اصلاحاتِ اقبال مرتبہ بشیر الحق دسنوی ۱۹۵۰ء<br />\n۹ ۔ تنقیدیں اور خاکے ۔ جلیل احمد قدوائی ۱۹۵۲ء<br />\n۱۰ ۔ ذکرِ اقبال مرتبہ عبدالمجید سالک ۱۹۵۵ء<br />\n۱۱۔ اوراق گم گشتہ مرتبہ ڈاکٹر رحیم بخش شاہین ۱۹۷۵ء<br />\n۱۲ ۔ تلاش و تاثر ۔ عبدالحق دسنوی ۱۹۷۶ء<br />\n۱۳ ۔ اقبال اور انجمن حمایت اسلام ۔ حنیف شاہد ۱۹۷۶ء<br />\n۱۴ ۔ روایاتِ اقبال ۔ عبداللہ چغتائی ۱۹۷۷ء<br />\n۱۵ ۔ اقبال کی صحبت میں ۔ عبداللہ چغتائی ۱۹۷۷ء<br />\n۱۶ ۔ اقبال انیسویں صدی میں ۱۹۷۷ء<br />\n۱۷ ۔ کلام اقبال (نادر ونایاب رسائل کے آئینے میں) اکبر حیدری ۲۰۰۱ء<br />\nان مآخذ کے علاوہ راقم الحروف نے درج ذیل مآخذ سے بھی بھر پور استفادہ کیا۔<br />\nعلامہ کی بیاضیں<br />\n۱۔ بیاضِ بانگ درا (جلد اول، دوم ، سوم ، چہارم)<br />\n۲ ۔ بیاضِ بال جبریل (پنجم)<br />\n۳ ۔ بیاضِ بال جبریل (ششم)<br />\n۴ ۔ بیاضِ ضرب کلیم (ہفتم)<br />\n۵ ۔ بیاضِ ارمغان حجاز (ہشتم)<br />\nعلامہ کے مسودے<br />\n۱ ۔ مسودہ بال جبریل<br />\n۲ ۔ مسودہ ضرب کلیم<br />\nدیگر قلمی نسخے<br />\n۱ ۔ بیاضِ شیخ اعجاز احمد<br />\n۲ ۔ بیاض صادق حسین لاہور<br />\n۳ ۔ بیاضِ حاجی علی گوہر خان مانسہرہ<br />\n۴ ۔ بیاضِ عماد الملک و محمد انور خان بحوالہ گیان چند<br />\nقلمی ڈائریاں<br />\n۱ ۔ عبداللہ المتخلص ابتر و افضل : حضرو اٹک<br />\n۲ ۔ منشی محمد دین فوق مملوکہ عبداللہ قریشی<br />\n۳ ۔ میاں عبدالرشید سمن آباد لاہور<br />\n۴۔ کریم بی بی سیالکوٹ<br />\nتحقیقی مقالہ<br />\n۱ ۔ چودھری محمد حسین اور علامہ اقبال (روابط) از ثاقف نفیس اورئینٹل کالج، لاہور<br />\nرودادیں<br />\n۱ ۔ انجمن حمایت اسلام لاہور کی متعدد رودادیں<br />\nرسائل و اخبارات<br />\nمخزن ، صوفی ، پیسہ اخبار ، اخبار کشمیری ، انقلاب ، زمیندار ، پنجہ فولاد، وطن اخبار ، کشمیری گزٹ ، تمدن ، جامعہ ، حمایت اسلام ، شاہکار ، زبان دہلی ، صبا حیدر آباد (دکن) ۔ عالمگیر ، علی گڑھ میگزین ، فردوس (لاہور) فصیح الملک ، ماہ نو ، معارف ، مہر نیم روز ، نظام المشائخ ، نگار( لکھنؤ) ، نیرنگ خیال ، ہمایوں ، ہم قلم ، طلوع اسلام ، شگوفہ حیدر آباد ، اقبال ریویو ، اقبال ، اقبالیات ، صحیفہ وغیرہ<br />\nمضامین<br />\nاس کے علاوہ درج ذیل مضامین سے بھی استفادہ کیا گیا جن میں نظموں اور غزلوں کے کئی اشعار شائع ہوئے:<br />\n۱۔ علامہ اقبا ل کا غیر مطبوعہ کلام نظیر لدھیانوی شاہکار ،لاہور مارچ ۱۹۴۶ء<br />\n۲۔ علامہ اقبا ل کا غیر مطبوعہ کلام نظیر لدھیانوی ہمایوں ،لاہور اپریل ۱۹۵۰ء<br />\n۳۔ اصلاحات اقبال کیپٹن منظور حسین امروز اپریل۱۹۵۸ء<br />\n۴۔ اقبال کی تین نظمیں عبدالقوی دسنوی مہر نیمر روز جون ۔ اگست ۱۹۵۸ء<br />\n۵ ۔ نوادرات اقبال اکبر علی خان صحیفہ شمارہ ۹ جون ۔اگست ۱۹۵۸ء<br />\n۶ ۔ گنج باد آورد اکبر علی خان صحیفہ شمارہ ۱۱ دسمبر ۔ جنوری ۱۹۵۸ء<br />\n۷ ۔ اقبال کے چند نوادر اکبر علی خان ماہ نو ،اقبال نمبر۷۷ اپریل ۱۹۵۹ء<br />\n۸ ۔ نوادرِ اقبال اکبر علی خان صحیفہ شمارہ ۱۳ ۱۹۶۰ء<br />\n۹ ۔ ایک جوئے کہستان کی موجِ رواں عابد رضا بیدار<br />\nصبا حیدر آباد دکن مارچ ۱۹۶۱ء<br />\n۱۰ ۔ ایک جوئے کہستان کی<br />\nموجِ رواں عابد رضا بیدار ماہ نو اقبال نمبر ۷۷ اپریل ۱۹۶۲ء<br />\n۱۱ ۔ چند نوادر بسلسلہ اقبالیات اکبر علی خان اقبال ریویو جولائی ۱۹۶۲ء<br />\n۱۲ ۔ ایک جوئے کہستان کی<br />\nموجِ رواں عابد رضا بیدار ہم قلم کراچی دسمبر ۱۹۶۲ء<br />\n۱۳ ۔ تحقیقی مسائل (اقبالیات کے<br />\nچند غیر مرتب نوادر) جلیلی قدوائی ہم قلم کراچی جنوری ۱۹۶۲ء<br />\n۱۴۔ چند نوادر بسلسلہ اقبالیات اکبر علی خان اقبال ریویو جولائی ۱۹۶۲ء<br />\n۱۵ ۔ خدنگِ خجستہ رئیس مینائی ماہِ نو اقبال نمبر ۷۷ اپریل ۶۴<br />\n۱۶۔ اقبال کی ایک فراموش<br />\nشدہ نظم شمع ہستی لطیف اللہ بدوی اقبال ریویو ستمبر ۱۹۶۵ء<br />\n۱۷۔ اقبالیات عبدالقوی دسنوی جامعہ جولائی دسمبر۱۹۶۶ء<br />\n۱۸۔ اقبال کی ایک نادر تحریر کامل القادری افکار خاص نمبر اپریل مئی۱۹۶۹ء<br />\n۱۹۔ اقبال پر نیا مواد بشیر احمد ڈار اقبال ریویو جنوری۱۹۷۰ء<br />\n۲۰ ۔ نادرات اقبال افضل حق قرشی صحیفہ اقبال نمبر ۱۹۷۳ء<br />\n۲۱ ۔ اقبال کا غیر مطبوعہ کلام ادارہ مہک اقبال نمبر ۷۵۔۱۹۷۴ء<br />\n۲۲۔ نوادرِ اقبال اختر راہی اقبال اکتوبر ۱۹۷۶ء<br />\n۲۳۔ اقبال کا غیر مطبوعہ کلام اصغر حسین نظیر برگ گل اقبال نمبر ۱۹۷۷ء<br />\n۲۴۔ باقیاتِ اقبال قاضی افضل حق قرشی رسالہ اردو ،طبع جدید ۱۹۷۷ء<br />\n۲۵ ۔ غیر مدون کلام ادارہ مہک گورنمنٹ کالج گوجرانوالہ ۱۹۷۷ء<br />\n۲۶ ۔ ایک قطعہ تاریخ ڈاکٹر عبدالغنی صحیفہ اپریل۱۹۷۷ء<br />\n۲۷ ۔ باقیاتِ اقبال حنیف شاہد صحیفہ جولائی ۱۹۷۸ء<br />\n۲۸۔ بال جبریل کا متروک کلام ڈاکٹر رفیع الدین ہاشمی مجلہ تحقیق شمارہ ۴ ۱۹۸۰ء<br />\n۲۹۔ علامہ اقبال کا کچھ غیر<br />\nمطبوعہ کلام ڈاکٹر رفیع الدین ہاشمی اورئنٹل کالج میگزین مارچ۱۹۸۲ء<br />\n۳۰۔ علامہ اقبال کا غیر<br />\nمطبوعہ کلام سید سرفراز احمد مشرق اقبال نمبر اپریل۱۹۸۳ء<br />\n۳۱۔ علامہ اقبال اور درسی<br />\nکتابیں ڈاکٹر حسن اختر ماہ نو اپریل ۱۹۸۳ء<br />\n۳۲ ۔ علامہ اقبال کے غیر مطبوعہ<br />\nقطعات نظیرلدھیانوی امروز اقبال ایڈیشن نومبر۱۹۸۳ء<br />\n۳۳۔ اقبال کا ایک غیر مطبوعہ<br />\nسہرا پروفیسر ریاض حسین اقبالیات جولائی۔ستمبر۱۹۹۲ء<br />\n۳۴۔ نوادرِ شعر اقبال افضل حق قرشی اقبالیات جولائی ۱۹۹۶ء<br />\n۳۵۔ علامہ اقبال کا ایک نایاب<br />\nقطعہ ڈاکٹر محمود الرحمن ماہ نو اقبال نمبر نومبر ۲۰۰۲ء<br />\nباقیات کی تدوین نو کے مسائل<br />\nباقیات شعر اقبال کی تدوین نو کے ضمن میں ہمیں جو مسائل درپیش رہے، ان کی تفصیل درج ذیل ہے:<br />\n٭ اقبال کا کلام ان کی زندگی میں جن رسائل اور اخبارات میں شائع ہوتا رہا، ان میں سے بعض دستیاب نہیں۔<br />\n٭ باقیاتِ شعر اقبال کے جو مجموعے وقتاً فوقتاً شائع ہوتے رہے ہیں، ان میں اپنے مآخذ کا اعتراف نہیں کیا گیا ہے چنانچہ بعض اوقات یہ معلوم کرنا مشکل ہو جاتا ہے کہ کس نے کہاں سے یہ کلام اخذ کیا؟<br />\n٭ نقل در نقل کی وجہ سے اختلاف متن کی متعدد مثالیں سامنے آئی ہیں، جن متون کے بنیادی مآخذ دستیاب نہیں، ان کے بارے میںحتمی فیصلہ کرنا بعض اوقات مشکل ہو جاتا ہے۔<br />\n٭ اقبال کی قلمی بیاضیں اس ضمن میں ہماری بہت سی الجھنوں کو رفع کر سکتی ہیں لیکن مشکل یہ ہے کہ ان کی بیاضوں میں ۱۹۰۷ء سے پہلے کا کلام موجود نہیں ۔ کہیں کہیں اقبال کا سوادِ خط بھی الجھن کا سبب بنتا ہے۔<br />\n٭ اقبال نے جن احباب کی بیاضوں کی بنیاد پر بانگِ درا کا کلام منتخب کیا تھا وہ اب دستیاب نہیں۔<br />\n٭ اقبال کے باقیاتِ شعری کا زمانۂ تصنیف معلوم کرنا مزید مشکلات کا سبب بنتا ہے۔<br />\n٭ باقیات کے ذخیرے میں کچھ الحاقی کلام بھی شامل ہو گیا ہے جسے بوجوہ غلط طور پر اقبال سے منسوب کر دیا گیا ہے۔<br />\n٭ باقیاتِ شعر اقبال کے نصف درجن کے قریب مجموعوں میں مشترک کلام بھی پایا جاتا ہے اور ایسا کوئی مجموعہ موجود نہیں ہے جو اس عیب سے پاک ہو اور جامع بھی ہو۔<br />\n٭ بعض مجموعوں مثلاً: ’’باقیاتِ اقبال‘‘ اور ’’روز گارِ فقیر‘‘ میں ایسے اشعار بھی شامل کر لیے گئے ہیں جو باقیات کی ذیل میں نہیں آتے بلکہ متداول کلام میں موجود ہیں۔<br />\n٭ مکاتیب اقبال نیز سوانح اقبال کی بعض کتب میں اکّا دُکا اشعار موجود ہیں جنہیں باقیات کے جامعین نے مدّون نہیں کیا ۔<br />\nان مسائل کو درج ذیل طریقوں سے حل کرنے کی کوشش کی گئی۔<br />\n٭ اقبال کے متداول اور غیر متداول کلام کے تمام مآخذ کا ایک اشاریہ مرتب کیا گیا اور ان تمام مآخذ کا بدقتِ نظر مطالعہ اور موازنہ کیا گیا ۔ ان متون کو اقبال کی بیاضوں سے بھی ملا کر دیکھا گیا۔<br />\n٭ متن کے بیشتر اختلاف حقیقی نہیں تھے بلکہ نقل در نقل کے نتیجے میں پیدا ہو گئے تھے۔ ایسے اختلافات کو درخور اعتنا نہیں جانا گیا ۔ صرف انھی اختلافات کا ذکر کیا گیا جس کی کوئی اور تاویل ممکن نہیں تھی ۔<br />\n٭ کلام اقبال کی جملہ اوّلین اشاعتوں کو حاصل کیا گیا اور کچھ قلمی بیاضوں سے بھی مدد لی گئی۔<br />\n٭ نظموں کے زمانۂ تصنیف کا تعین کرنے کے لیے اقبال کے خطوط اور ان کے احباب کی یاداشتوں سے بھی استفادہ کیا گیا۔<br />\n٭ خوش قسمتی سے اقبال کی بیاضوں میں بعض نظموں کا زمانۂ تحریر درج ہے جہاں درست تاریخ یا مہینہ نہیں مل سکا، وہاں نظم کی اوّلین اشاعت کی تاریخ یا مہینے کو زمانۂ تصنیف قرار دیا گیا ۔ اس ضمن میں بعض داخلی اور خارجی شہادتوں کی بدولت بھی زمانے کا تعین کرنے کی کوشش کی گئی ہے اور یوں یہ کلیات بڑی حد تک زمانی ترتیب کے مطابق مرتب کیا گیا ہے ۔<br />\n٭ اقبال کے الحاقی کلام کا سراغ لگایا گیا ہے اور ان اشعار کو کلیات سے خارج کر دیا گیا۔<br />\n٭ جس کلام کی صحت کا پورا یقین نہ تھا اُسے مشکوک سمجھتے ہوئے تحقیق طلب کلام کے عنوان کے تحت شامل کیا گیا ۔ تاکہ دیگر محققین اس کے بارے میں مزید تحقیق کر کے صحیح فیصلہ کر سکیں ۔<br />\n٭ زیرِ نظر مجموعے میں تمام مشترکات کو الگ کر دیا گیا ہے۔ اور اس امر کی پوری پوری کوشش کی گئی ہے کہ اقبال کے متداول کلام کا کوئی شعر باقیات کے اس مجموعے میں شامل نہ ہو۔<br />\nٔ٭ اقبال کی سوانح عمریوں اور معاصرین کی یاداشتوں کو پوری طرح کھنگال لیا گیا ہے اور ہر اُس شعر کو اس مجموعے میں شامل کر لیا گیا ہے جو باقیات کی ذیل میں آتا ہے ۔<br />\n٭ اقبال کے اوّلین مآخذ کو بنیادی اہمیت دی گئی ہے ۔ اگر کسی غزل یا نظم کا اوّلین متن دستیاب نہیں ہو سکا تو اس متن کو ترجیح دی گئی ہے جو دوسرے مآخذ کی نسبت زیادہ مقدم ہو۔<br />\n٭ اقبال کی بیاضوں کو مطبوعہ مواد پر ترجیح دی گئی ہے۔ شیخ اعجاز احمد کی مرتب کردہ بیاض سے اہم مآخذ کی حیثیت سے بھر پور استفادہ کیا گیا ہے۔<br />\nزیر نظر مجموعے کی خصوصیات<br />\nاقبال کے جملہ باقیاتِ شعر کو زمانی ترتیب سے مدوّن کر دیا گیا ہے اس سے اقبال کے ذہنی ارتقا کی پوری کیفیت ہمارے سامنے آ جاتی ہے اس ضمن میں تین ادوار بنائے گئے ہیں۔<br />\nبانگ درا کے متروکات :<br />\nدور اوّل ابتدا تا ۱۹۰۸ء<br />\nدور دوم ۱۹۰۹ء تا ۱۹۲۴ء (بانگ درا کی اشاعت تک)<br />\nبال جبریل کے متروکات ۔ضرب کلیم + ارمغان حجاز<br />\nدور سوم : ۱۹۲۵ء سے ۱۹۳۸ء تک<br />\nہر دور میں کلام کی ترتیب اس طرح رکھی گئی ہے۔<br />\n۱ ۔ نظمیں :<br />\nخ مکمل نظمیں (متروکہ)<br />\nخ متداول کلام کی نظموں کے جزوی متروکات<br />\n۲ ۔ غزلیں:<br />\nخ مکمل غزلیں (متروکہ)<br />\nخ غزلوں کے جزوی متروکات (متداول کلام)<br />\n۳ ۔ ظریفانہ کلام :<br />\n۴ ۔ قطعات و رباعیات :<br />\nخ قطعات<br />\nخ رباعیات<br />\n۵ ۔ متفرقات :<br />\n(۱) تاریخیںاور مادہ ہائے تاریخ<br />\n(۲) بدیہہ گوئی؍فردیات<br />\nمتفرقات کی ترتیب بھی بڑی حد تک زمانی ہے۔ ہر شعبے میںنظموں کی ترتیب کو بھی ممکن حد تک زمانی رکھا گیا ہے۔<br />\n٭ اختلاف متن، نظم کا پس منظر اور اس کے مآخذ کے بارے میں تفصیلات چونکہ میرے تحقیقی مقالے میں شامل ہیں لہٰذا انھیں کلیات میں شامل نہیں کیا گیا ۔ ویسے بھی عام قارئین کو اس سے دلچسپی نہیں ہوتی چنانچہ اس ضمن میں میرے مقالے کی اشاعت کا انتظار کرنا چاہیے جو امید ہے ، جلدمنصہ شہود پر آ جائے گا۔<br />\n٭ اس کلیات میں ہر نظم کے مآخذ کی سند بھی فراہم کی گئی ہے۔<br />\n٭ جو متن اس کلیات میں شامل کیا گیا ہے جو ممکن حد تک اصل کے مطابق ہے ۔ دو یا دو سے زیادہ متون کی موجودگی میں کسی ایک متن کو اختیار کرنے کے ضمن میں تدوینِ متن کے اصولوں کا پورا پورا لحاظ رکھا گیا ہے ۔ اس امر کی وضاحت اور صحیح متن کی اسناد تحقیقی مقالے میں فراہم کر دی گئی ہیں۔ جسے کلیات کا تتمہ ہی سمجھا جا سکتا ہے۔<br />\n٭ زیر نظر مجموعے میں شامل اشعار کا، متداول کلام سے مقابلہ و موازنہ کرنے سے درج ذیل کیفیت سامنے آتی ہے۔<br />\nمتداول کلام میں اشعار کی کل تعداد : ۴۶۹۷ (مشمولہ : کلیات اقبال اردو)<br />\nمدوّن متروکہ کلام اشعار کی کل تعداد : ۲۷۷۶ (باقیات کے مجموعوں میں شامل کلام)<br />\nغیر مدوّن ؍ غیر مطبوعہ کلام ۷۵۰<br />\nاقبال کے کل اردو اشعار ۸۲۲۳<br />\nاس سے یہ بات ثابت ہوتی ہے کہ اقبال نے اپنا ۴۲ فیصد کلام متروک قرار دے دیا تھا یہاں اس امر کی وضاحت ضروری ہے کہ باقیات میں غیر مدوّن اورغیر مطبوعہ کلام کی ذیل میں ۷۵۰ اشعار کا اضافہ، راقم الحروف کی کوششوں کا حاصل ہے اور اس ضمن میں راقم الحروف کا سب سے اہم مآخذ اقبال کی وہ قلمی بیاضیں ہیں جن کی نقول اب میرے ذخیرہ کتب میں شامل ہیں۔ مزید باقیات کی دستیابی کا امکان اب بہت کم رہ گیا ہے اور نہ اقبال کے خاندانی ریکارڈ سے کسی اضافے کی گنجایش ممکن ہے ۔ اس ضمن میں حال ہی میں منظر عام پر آنے والی جاوید اقبال کی خود نوشت ’’اپنا گریباں چاک‘‘ کا ایک اقتباس کافی ہو گا:<br />\nایک بار میں نے دیکھا کہ والد (علامہ اقبال) نے اپنے کمرے میںمنشی طاہر الدین کے سامنے کاغذوں سے بھرا ایک ٹرنک رکھوایا اور اس میں سے خود چھانٹ کر بعض تصاویر اور کاغذات انہیں انگیٹھی میں جلتی ہوئی آگ میں پھینکنے کو دیے ۔ وہ تصاویر اور کاغذات ان کے سامنے جلا دیے گئے ۔ جو کاغذات یا مسودات بچ گئے اور اب اقبال میوزیم کی زینت ہیں میرے والد کے ذاتی کاغذات میں سے وہی ہیں جو انہوں نے بذاتِ خود محفوظ رکھنے کے قابل سمجھے۔۱۲<br />\nراقم الحروف نے اپنا تحقیقی مقالہ ۱۹۸۸ء میں مکمل کر لیا تھا جس پر ۱۹۹۰ء میں ڈگری دی گئی ۔ اس کے بعد اقبال کے جو باقیاتِ شعر منظر عام پر آئے، انھیں بھی اس کلیات میں شامل کیا گیا ہے۔ اس ضمن میں راقم الحروف افضل حق قرشی اور ڈاکٹر اکبر حیدری (بھارت) کی مساعی کو تحسین کی نظر سے دیکھتا ہے ۔ اس کے باوجود یہ دعویٰ کرنا مشکل ہے کہ باقیات شعر کے زیر نظر اس ذخیرے میں مزید اضافہ ممکن نہیں وقت کے ساتھ ساتھ ممکن ہے کچھ نئے مآخذ ہمارے سامنے آتے جائیں اور اس طرح باقیات شعر اقبال کا یہ ذخیرہ ، مزید باثروت ہوتا چلا جائے ؎<br />\nہر لحظہ نیا طور ، نئی برق تجلّی<br />\nاللہ کرے مرحلۂ شوق نہ ہو طے<br />\n٭٭٭٭</p>\n<p>حواشی<br />\n۱ ۔ روداد، انجمن حمایت اسلام ۱۹۰۰ء ، ص ۳۶<br />\n۲ ۔ باقیات اقبال ص ۵۷۸ (طبع سوم ۱۹۷۸ئ)<br />\n۳ ۔ ایضاً ص ۴۵۱<br />\n۴ ۔ بیاض بانگ درا مخزونہ اقبال میوزیم لاہور<br />\n۵ ۔ اقبال نامہ جلد اول ص ۱۶<br />\n۶ ۔ یہ تمام تفصیلات سرود رفتہ مرتبہ غلام رسول مہر سے اخذ کی گئی ہیں ۔<br />\n۷ ۔ دیکھیے اصلاحات اقبال از بشیر الحق دسنوی<br />\n۸ ۔ بیاضِ ارمغانِ حجاز ، مخزونہ اقبال میوزیم لاہور<br />\n۹ ۔ اقبال نامہ اوّل ،ص ۴۲۳<br />\n۱۰۔ مظلوم اقبال از شیخ اعجاز احمد ، ص ۲۰۱<br />\n۱۱ ۔ مشمولہ: مقالہ ایم اے اردو ، از ثاقف نفیس پنجاب یونیورسٹی اورئینٹل کالج لاہور۔<br />\n۱۲۔ اپنا گریبان چاک از جاوید اقبال : شائع کردہ سنگِ میل پبلی کیشنز ، لاہور ، ۲۰۰۳ء</p>\n<p>دورِ اوّل کا کلام<br />\n(۱۸۹۳ء تا ۱۹۰۸ئ)<br />\n’’بانگِ درا‘‘ کے متروکات</p>\n<p>خ مکمل متروکہ نظمیں<br />\nخ نظموں کے جزوی متروکات<br />\nخ مکمل متروکہ غزلیں<br />\nخ غزلوں کے جزوی متروکات<br />\nخ مکمل قطعات ؍ رباعیات</p>\n<p>مکمل متروکہ نظمیں</p>\n<p>مشہور پنجابی مثل ہے<br />\nجیہا منہ تئی چپیڑ<br />\nواہ سعدی دیکھ لی گندہ دہانی آپ کی<br />\nخوب ہو گی مہتروں میں قدر دانی آپ کی<br />\nبیت ساری آپ کی بیت الخلا سے کم نہیں<br />\nہے پسندِ خاکروباں شعر خوانی آپ کی<br />\nتیلیاں جاروب کی لیتے وہ خامے کے عوض<br />\nکھینچتے تصویر گر بہزاد و مانی آپ کی<br />\nراہ اپنی چھوڑ کر نکلے دہن کی راہ سے<br />\nہے مگر بادِ مخالف نغمہ خوانی آپ کی<br />\nان دنوں کو فصلِ گل کہیے ویا دن پھول۱ کے<br />\nہر طرف ہوتی ہے سعدی گل فشانی آپ کی<br />\nآپ کے اشعار موتی ہیں مگر یاؔؔ کے بغیر۲<br />\nگوشِ عالم تک یہ پہنچے ہیں زبانی آپ کی<br />\nگوہربے را۳ جھڑے ہیں آپ کے منہ سے سبھی<br />\nجان سے تنگ آ گئی ہے مہترانی آپ کی<br />\nہر طرف سے آ رہی ہے یوں جو دُر دُر کی صدا<br />\nبھا گئی اہلِ سخن کو دُرفشانی آپ کی<br />\nآپ سے بڑھ کر عروضے۴ کوئی دنیا میں نہیں<br />\nواہ صاحب شعر خوانی ،شعردانی آپ کی<br />\nخاک کو ہم چاٹ کر یہ بات کہدیتے ہیں آج<br />\nتلخ کامی ہوگی یہ شیریں دہانی آپ کی<br />\nجب ادھر سے بھی پڑیں گے آپ کو سابن کے مُول<br />\nآپ پر کھل جائے گی رنگیں بیانی آپ کی<br />\nکھائو گے فرمائشی ، سر پلپلا ہو جائیگا<br />\nپھر نکل جائے گی سر سے شعر خوانی آپ کی<br />\nدین اور ایماں کی دم میں واہ نمدہ دے دیا<br />\nسارے عالم کی زباں پر ہے کہانی آپ کی<br />\nآفتابِ صدق کی گرمی سے گھبرائو نہیں<br />\nحضرتِ شیطاں کریں گے سائبانی آپ کی<br />\nاشتہارِ آخری اک آنت ہے شیطان کی<br />\nسر بسر جس سے عیاں ہے خوش بیانی آپ کی<br />\nوہ مثل ہے ، ہے طویلے کی بلا بندر کے سر<br />\nہو گیا ہم کو یقیں شامت ہے آنی آپ کی<br />\nخر کمھاروں کا موا ، دھوبن ستی ہوتی ہے مفت<br />\nہے مگر قومِ نصاریٰ یارجانی آپ کی<br />\nرانڈ کے چرخے کی صورت کیوں چلے جاتے ہیں آپ<br />\nاہلِ عالم نے سبھی بکواس جانی آپ کی<br />\nنیلے پیلے یوں نہ ہو پھر کیا کرو گے اُس گھڑی<br />\nجب خبر لیوے گا قہرِ آسمانی آپ کی<br />\nبات رہ جاتی ہے دنیا میں ، نہیں رہتا ہے وقت<br />\nآپ کو نادم کرے گی بد زبانی آپ کی<br />\nقوم عیسائی کے بھائی بن گئے پگڑی بدل<br />\nواہ کیا اسلام پر ہے مہربانی آپ کی۵<br />\n۱ – ایام حیض<br />\n۲ – مراد ہے موت<br />\n۳ – مراد ہے گوہ<br />\n۴ – بمعنی بے وقوف<br />\nماخذ – آئینہ حق نما – مولوی تراب علی (۱۹۱۲ئ)<br />\nنوٹ :- مندرجہ بالا حواشی نظم میں موجود ہیں – قرینِ قیاس ہے کہ یہ حواشی علامہ اقبال نے خود لکھے –<br />\nخ<br />\nفلاحِ قوم</p>\n<p>اقبال نے یہ نظم فروری ۱۸۹۶ء میں انجمن کشمیری مسلمانانِ لاہور کے ایک اجلاس میں پڑھی تھی –<br />\nکیا تھا گردشِ ایام نے مجھے محزوں<br />\nبدن میں جان تھی جیسے قفس میں صیدِ زبوں<br />\nچڑھائی فوجِ الم کی ہوئی تھی کچھ ایسی<br />\nعلم خوشی کا مرے دل میں ہو گیا تھا نگوں<br />\nکیا تھا کوچ جو دل سے خوشی کی فوجوں نے<br />\nلگائے خیمہ تھے واں رنج کے جنود و قشوں<br />\nغم و الم نے جگر میں لگائی تھی اک آگ<br />\nبنا ہوا تھا مرا سینہ رشکِ صد کانوں<br />\nزبسکہ غم نے پریشاں کیا ہوا تھا مجھے<br />\nیہ فکر مجھ کو لگی تھی کہ ہو نہ جائے جنوں<br />\nجو سامنے تھی مرے قوم کی بری حالت<br />\nامڈ گیا مری آنکھوں سے خون کا سیحوں<br />\nانہی غموں میں مگر مجھ کو اک صدا آئی<br />\nکہ بیت قوم کی اصلاح کے ہوئے موزوں<br />\nپئے مریض یہ اک نسخۂ مسیحا تھا<br />\nکہ جس کو سن کے ہوا خرّمی سے دل مشحوں<br />\nغبار دل میں جو تھا کچھ فلک کی جانب سے<br />\nدبے اسی میں غم و رنج ، صورتِ قاروں<br />\nہزار شکر کہ اک انجمن ہوئی قائم<br />\nیقیں ہے راہ پہ آئے گا طالعِ واژوں<br />\nملے گا منزلِ مقصود کا پتا ہم کو<br />\nخدا کا شکر کہ جس نے دیے یہ راہ نموں<br />\nہِلال وار اگر منہ میں دو زبانیں ہوں<br />\nادا نہ پھر بھی ہو شکرِ خدائے ’’کن فیکوں‘‘<br />\nمثال شانہ اگر میری سو زبانیں ہوں<br />\nنہ طے ہو زلفِ رہِ شکر ایزد بے چوں<br />\nچلی نسیم یہ کیسی کہ پڑ گئی ٹھنڈک<br />\nچمن ہوئی مرے سینے میں نارِ سوزِ دروں<br />\nیہ کیا خوشی ہے کہ دل خود بخود یہ کہتا ہے<br />\nبعید رنج سے اور خرّمی سے ہوں مقروں<br />\nخوشی نے آ کے خدا جانے کیا کہا اس سے<br />\nاچھل رہا ہے مثالِ تموّجِ جیحوں<br />\nکرم سے اس کے وہ صورت فلاح کی نکلی<br />\nکہ حصنِ قوم ہر اک شر سے ہو گیا مصئوں<br />\nخدا نے ہوش دیا ، متفق ہوئے سارے<br />\nسمجھ گئے ہیں تری چال گنبدِ گردوں!<br />\nچراغِ عقل کو روشن کیا ہے ظلمت میں<br />\nہمارے ہاتھ میں آ جائے گا دُرِ مکنوں<br />\nمزا تو جب ہے کہ ہم خود دکھائیں کچھ کر کے<br />\nجو مرد ہے ، نہیں ہوتا ہے غیر کا ممنوں<br />\nبڑھے یہ بزم ترقی کی دوڑ میں یا رب<br />\nکبھی نہ ہو قدمِ تیز آشنائے سکوں<br />\nاسی سے ساری امیدیں بندھی ہیں اپنی کہ ہے<br />\nوجود اس کا پئے قصرِ قوم ، مثلِ ستوں<br />\nدعا یہ تجھ سے ہے یا رب کہ تاقیامت ہو<br />\nہماری قوم کا ہر فرد قوم پر مفتوں<br />\nجو دوڑ کے لیے میدانِ علم میں جائیں<br />\nسبھوں سے بڑھ کے رہے ان کے فہم کا گلگوں<br />\nکچھ ان کا شوق ، ترقی کا حد سے بڑھ جائے<br />\nہماری قوم پہ یا رب وہ پھونک دے افسوں<br />\nدکھائیں فہم و ذکا و ہنر یہ اوروں کو<br />\nزمانے بھر کے یہ حاصل کریں علوم و فنوں<br />\nجو تیری قوم کا دشمن ہو اس زمانے میں<br />\nاسے بھی باندھ لے اقبالؔ! صورت مضموں۱<br />\n۱- کشمیری میگزین مارچ ۱۹۰۹ء<br />\nخ</p>\n<p>نالۂ یتیم<br />\nآہ ! کیا کہیے کہ اب پہلو میں اپنا دل نہیں<br />\nبجھ گئی جب شمعِ روشن درخورِ محفل نہیں<br />\nاے مصافِ نظمِ ہستی میں ترے قابل نہیں<br />\nنا امیدی جس کو طے کر لے یہ وہ منزل نہیں<br />\nہائے کس منہ سے شریکِ بزمِ مے خانہ ہوں میں<br />\nٹکڑے ٹکڑے جس کے ہو جائیں وہ پیمانہ ہوں میں<br />\nخارِ حسرت غیرتِ نوکِ سناں ہونے لگا<br />\nیوسفِ غم زینتِ بازارِ جاں ہونے لگا<br />\nدل مرا شرمندئہ ضبطِ فغاں ہونے لگا<br />\nنالۂ دل روشناسِ آسماں ہونے لگا<br />\nکیوں نہ وہ نغمہ سرائے رشکِ صد فریاد ہو<br />\nجو سرودِ عندلیبِ گلشنِ برباد ہو<br />\nپنجۂ وحشت بڑھا چاکِ گریباں کے لیے<br />\nاشکِ غم ڈھلنے لگے پابوسِ داماں کے لیے<br />\nمضطرب ہے یوں دلِ نالاں بیاباں کے لیے<br />\nجس طرح بلبل تڑپتا ہے گلستاں کے لیے<br />\nلیں گے ہم ہنگامۂ ہستی میں اب کیا بیٹھ کر<br />\nروئیے جا کر کسی صحرا میں تنہا بیٹھ کر<br />\nقابلِ عشرت دلِ خو کردئہ حسرت نہیں<br />\nدر خورِ بزمِ طرب شمعِ سرِ تربت نہیں<br />\nزیرِ گردوں شاہدِ آرام کی صورت نہیں<br />\nغیرِ حسرت غازئہ رخسارئہ راحت نہیں<br />\nصبحِ عشرت بھی ہماری غیرتِ صد شام ہے<br />\nہستی انساں غبارِ خاطرِ آرام ہے<br />\nہے قیامِ بحرِ ہستی جزر و مد امید کا<br />\nگاہے گاہے آنکلتی ہے مسرت کی ہوا<br />\nزندگی کو نورِ الفت سے ملی جس دم ضیا<br />\nلے کے طوفانِ ستم ابرِ تغیّر آ گیا<br />\nہے کسی کو کامِ دل حاصل کوئی ناکام ہے<br />\nاس نظارے کا مگر خاکِ لحد انجام ہے<br />\nاے فلک تجھ سے تمنائے سعادت پروری<br />\nہر ستارہ ہے ترا داغِ دلِ نیک اختری<br />\nتو نے رکھا ہے کسے حرماں نصیبی سے بری<br />\n’’اے مسلماناں فغاں از دورِ چرخِ چنبری‘‘<br />\n’’دوستی از کس نمے بینیم یاراں را چہ شد<br />\nدوستی کو آخر آمد دوستداراں را چہ شد‘‘<br />\nنطق کر سکتا نہیں کیفیّتِ غم کو عیاں<br />\nاس کی تیزی کو مٹا دیتے ہیں اندازِ بیاں<br />\nآ نہیں سکتی زباں تک رنج و غم کی داستاں<br />\nخندہ زن میرے لبِ گویا پہ ہے دردِ نہاں<br />\nعجزِ گویائی ہے گویا حکمِ قیدِ خامشی<br />\nمجرمِ اظہارِ غم کو یہ سزا ملنے لگی<br />\nزخمِ دل کے واسطے ملتا نہیں مرہم مجھے<br />\nاپنی قسمت کا ہے رونا صورتِ آدم مجھے<br />\nظلِّ دامانِ پدر کا ہے ز بس ماتم مجھے<br />\nہاں ڈبو دے اے محیطِ دیدئہ پُرنم مجھے<br />\nمضطرب اے دل نہ ہونا ذوقِ طفلّی کے لیے<br />\nتو بنا ہے تلخیٔ اشکِ یتیمی کے لیے<br />\nسایۂ رحمت ہے تو اے ظلِّ دامانِ پدر<br />\nغنچۂ طفلی پہ ہے مثلِ صبا تیرا گزر<br />\nرہنما ہے وادیِ عالم میں تو مثلِ خضر<br />\nتو تو ہے اک مظہرِ شانِ کریمی سر بسر<br />\nہے شہنشاہی جو طفلی تو ہما تاثیر ہے<br />\nتو نہ ہو تو زندگی اک قیدِ بے زنجیر ہے<br />\nعین طفلی میں ہلال آسا کمر خم کھا گئی<br />\nصبح پیری کی مگر بن کر یتیمی آ گئی<br />\nبادِ ناکامی اسے کیا جانے کیا سمجھا گئی<br />\nشعلۂ سوزِ الم کو اور بھی بھڑکا گئی<br />\nدم کے بدلے میرے سینے میں دمِ شمشیر ہے<br />\nزندگی اپنی ، کتابِ موت کی تفسیر ہے<br />\nجوششِ صرصر سے ہے اے بحر جولانی تری<br />\nاور قمر کے دم سے ہے ساری یہ طغیانی تری<br />\nکوہ و دریا سے ہے قائم شانِ سلطانی تری<br />\nاور شعاع مہر سے ہے خندہ پیشانی تری<br />\nنظمِ عالم میں نہیں موجود سازِ بے کسی<br />\nہو گئی پھر کیوں یتیمی صیدِ بازِ بے کسی<br />\nکھینچ سکتا ہے مصوّر خندئہ گل کا سماں<br />\nاور کچھ مشکل نہیں اے برق تیری شوخیاں<br />\nصبح کا اختر نہیں کلکِ تصور پر گراں<br />\nاور ہی کچھ ہیں مگر میرے تبسّم کے نشاں<br />\nیہ تبسّم اشکِ حسرت کا نمک پروردہ ہے<br />\nدردِ پنہاں کو چھپانے کے لیے اک پردہ ہے<br />\nیادِ ایامِ سلف تو نے مجھے تڑپا دیا<br />\nآہ اے چشمِ تصوّر تو نے کیا دکھلا دیا<br />\nاے فراقِ رفتگاں تو نے یہ کیا سمجھا دیا<br />\nدردِ پنہاں کی خلش کو اور بھی چمکا دیا<br />\nرہ گیا ہوں دونوں ہاتھوں سے کلیجا تھام کر<br />\nکچھ مداوا اس مرض کا اے دلِ ناکام کر<br />\nآمدِ بوئے نسیمِ گلشنِ رشکِ ارم<br />\nہو نہ مرہونِ سماعت جس کی آوازِ قدم<br />\nلذتِ رقصِ شعاعِ آفتابِ صبح دم<br />\nیا صدائے نغمۂ مرغِ سحر کا زیر و بم<br />\nرنگ کچھ شہرِ خموشاں میں جما سکتی نہیں<br />\nخفتگانِ کنجِ مرقد کو جگا سکتی نہیں<br />\nہر گھڑی اے دل نہ یوں اشکوں کا دریا چاہیے<br />\nداستاں جیسی ہو ویسا سننے والا چاہیے<br />\nہر کسی کے پاس یہ دکھڑا نہ رونا چاہیے<br />\nآستاں اس کو یتیمِ ہاشمیؐ کا چاہیے<br />\nچشمِ باطن کی نظر بھی کیا سبک رفتار ہے<br />\nسامنے اک دم میں درگاہِ شہِ ابرؐار ہے<br />\nاے مددگارِ غریباں اے پناہ بے کساں<br />\nاے نصیر عاجزاں ! اے مایۂ بے مایگاں<br />\nکارواں صبر و تحمل کا ہوا دل سے رواں<br />\nکہنے آیا ہوں میں اپنے درد و غم کی داستاں<br />\nہے تری ذاتِ مبارک حلِّ مشکل کے لیے<br />\nنام ہے تیرا شفا دُکھّے ہوئے دل کے لیے<br />\nبیکسوں میں تابِ جورِ آسماں ہوتی نہیں<br />\nان دلوں میں طاقتِ ضبطِ فغاں ہوتی نہیں<br />\nکون وہ آفت ہے جو رہنِ بیاں ہوتی نہیں<br />\nاک یتیمی ہے کہ ممنونِ زباں ہوتی نہیں<br />\nمیری صورت ہی کہانی ہے دلِ ناشاد کی<br />\nہے خموشی بھی مری سائل تری امداد کی<br />\nبزمِ عالم میں طرازِ مسندِ عظمت ہے تو<br />\nبہرِ انساں جبرئیلِ آیۂ رحمت ہے تو<br />\nاے دیارِ علم و حکمت قبلۂ امت ہے تو<br />\nاے ضیائے چشمِ ایماں زیبِ ہر مدحت ہے تو<br />\nدرد جو انساں کا تھا وہ تیرے پہلو سے اٹھا<br />\nقلزمِ جوش محبت تیرے آنسو سے اٹھا<br />\nآبِ کوثر تشنہ کامان محبت کا ہے تو<br />\nجس کے ہر قطرے میں سوموتی ہوں وہ دریا ہے تو<br />\nطور پر چشم کلیم اللہ کا تارا ہے تو<br />\nمعنیٔ ’’یٰسیں‘‘ ہے تو مفہومِ ’’اَو اَدنیٰ‘‘ ہے تو<br />\nاس نے پہچانا نہ تیری ذاتِ پرُ انوار کو<br />\nجو نہ سمجھا احمدِ بے میم کے اَسرار کو<br />\nدلربائی میں مثالِ خندئہ مادر ہے تو<br />\nمثلِ آوازِ پدر شیریں تر از کوثر ہے تو<br />\nجس سے تاجِ عرش کو زینت ہو وہ گوہر ہے تو<br />\nاز پئے تقدیرِ عالم صورتِ اختر ہے تو<br />\nزیبِ حسنِ محفلِ اشرافِ عالم تو ہوا<br />\nتھی مؤخّر گرچہ آمد پر مقدم تو ہوا<br />\nتیرا رتبہ جوہرِ آئینۂ لولاک ہے<br />\nفیض سے تیرے رگِ تاکِ یقیں نمناک ہے<br />\nتیرے سائے سے منوّر دیدئہ افلاک ہے<br />\nکیمیا کہتے ہیں جس کو تیرے در کی خاک ہے<br />\nتیرے نظّارے کا موسیٰ میں کہاں مقدور ہے<br />\nتو ظہورِ ’’لن ترانی‘‘ گوئے اوجِ طور ہے<br />\nدوپہر کی آگ میں وقتِ درو دہقان پر<br />\nہے پسینے سے نمایاں مہرِ تاباں کا اثر<br />\nجھلکیاں امّید کی آتی ہیں چہرے پر نظر<br />\nکاٹ لیتا ہے مگر جس وقت محنت کا ثمر<br />\nیا محمدؐ کہہ کے اٹھتا ہے وہ اپنے کام سے<br />\nہائے کیا تسکیں اسے ملتی ہے تیرے نام سے<br />\nوہ پناہِ دینِ حق وہ دامنِ غارِ حرا<br />\nجو ترے فیضِ قدم سے غیرتِ سینا ہوا<br />\nوہ حصارِ عافیت وہ سلسلہ فاران کا<br />\nجس کے ہر ذرّے سے اٹھی دینِ کامل کی صدا<br />\nفخرِ پابوسی سے تیری آسماں سا ہو گئی<br />\nیہ زمیں ہم پایۂ عرشِ معلّیٰ ہو گئی<br />\nنظمِ قدرت میں نشاں پیدا نہیں بیداد کا<br />\nشکوہ کرنا کام ہوتا ہے دلِ ناشاد کا<br />\nآ گرا ہوں تیرے در پر ، وقت ہے امداد کا<br />\nسرفرازی چاہیے بدلہ مری اُفتاد کا<br />\nآ نہ سکتا تھا زباں تک بے کسی کا ماجرا<br />\nحوصلہ لیکن مجھے تیری یتیمی نے دیا<br />\nتھم ذرا بے تابیٔ دل کیا صدا آتی ہے یہ<br />\nلطفِ آبِ چشمۂ حیواں کو شرماتی ہے یہ<br />\nدل کو سوزِ عشق کی آتش سے گرماتی ہے یہ<br />\nروح کو یادِ الٰہی کی طرح بھاتی ہے یہ<br />\nہاں ادب اے دل ! بڑھا اعزاز مشتِ خاک کا<br />\nمیں مخاطب ہوں جنابِ سیّدِ لولاکؐ کا<br />\nاے گرفتارِ یتیمی اے اسیر قید غم!<br />\nتجھ سے ہے آرامِ جان سیّدِ خیر الاممؐ<br />\nنا امیدی نے کیے ہیں تجھ پہ کچھ ایسے ستم<br />\nچیرتا ہے دل کو تیرا نالۂ درد و الم<br />\nتیری بے سامانیوں سے کیوں نہ میرا دل جلے<br />\nشرم سی آتی ہے تجھ کو بے نوا کہتے ہوئے<br />\nخرمنِ جاں کے لیے بجلی ترا افسانہ ہے<br />\nدل نہیں پہلو میں ، تیرے غم کا عشرت خانہ ہے<br />\nجس پہ بربادی ہو صدقے وہ ترا ویرانہ ہے<br />\nسہم جائے جس سے فرحت وہ ترا کاشانہ ہے<br />\nکانپتا ہے آسماں تیرے دلِ ناشاد سے<br />\nہل گیا عرش معظّم بھی تری فریاد سے<br />\nخون رُلواتا ہے تیرا دیدئہ گریاں مجھے<br />\nکیوں نظر آتا ہے تو رہنِ غمِ پنہاں مجھے<br />\nکیوں نظر آتا ہے تیرا حال بے ساماں مجھے<br />\nکیوں نظر آتا ہے تو مثلِ تنِ بے جاں مجھے<br />\nمیری اُمّت کیا شریکِ دردِ پیغمبرؐ نہیں<br />\nکیا جہاں میں عاشقانِ شافعِ محشر نہیں<br />\nجس طرح مجھ سے نبوت میں کوئی بڑھ کر نہیں<br />\nمیری امت سے حمیت میں کوئی بڑھ کر نہیں<br />\nامتحان صدق و ہمت میں کوئی بڑھ کر نہیں<br />\nہم مسلمانوں سے غیرت میں کوئی بڑھ کر نہیں<br />\nیہ دل و جاں سے خدا کے نام پر قربان ہیں<br />\nہوں فرشتے بھی فدا جن پر یہ وہ انسان ہیں<br />\nانجمن لاہور میں اک حامیٔ اسلام ہے<br />\nآسماں پر جس کا پیمانِ محبّت نام ہے<br />\nجس کی ہر تدبیر تسکینِ دلِ ناکام ہے<br />\nجس کا نظّارہ مرادِ چشمِ خاص و عام ہے<br />\nجمع ہیں عاشق مرے سب ہند اور پنجاب کے<br />\nتو وہاں جا کر مری امّت کو یہ پیغام دے<br />\nجا کے یوں کہنا کہ ، ’’اے گلہائے باغ مصطفی ؐ<br />\nتم سے برگشتہ نہ ہو جائے زمانے کی ہوا<br />\nعرصۂ ہستی میں از بہرِ حصولِ مدّعا<br />\nرشکِ صد اکسیر ہوتی ہے یتیموں کی دعا<br />\nیہ وہ جادو ہے کہ جس سے دیوِ حرماں دور ہو<br />\nیہ وہ نسخہ ہے کہ جس سے دردِ عصیاں دور ہو<br />\nیہ دعا میدان محشر میں بڑی کام آئے گی<br />\nشاہدِ شانِ کریمی سے گلے مِلوائے گی<br />\nآتشِ عشقِ الٰہی سے تمہیں گرمائے گی<br />\nجو نہ موسیٰ نے بھی دیکھا تھا ، تمہیں دکھلائے گی<br />\nجس طرح مجھ کو شہیدِ کربلا سے پیار ہے<br />\nحق تعالیٰ کو یتیموں کی دعا سے پیار ہے<br />\nجوش میں اپنی رگِ ہمّت کو لانا چاہیے<br />\nاحمدی غیرت زمانے کو دکھانا چاہیے<br />\nبندشِ غم سے یتیموں کو چھڑانا چاہیے<br />\nمل کے اک دریا سخاوت کا بہانا چاہیے<br />\nکام بے دولت تہِ چرخ کُہن چلتا نہیں<br />\nنخلِ مقصد غیرِ آب زر کَہیں پھلتا نہیں<br />\nصیدِ شاہینِ یتیمی کا پھڑکنا اور ہے<br />\nنوک جس کی دل میں چبھتی ہو وہ کانٹا اور ہے<br />\nعلّتِ حرماں نصیبی کا مداوا اور ہے<br />\nدردِ آزارِ مصیبت کا مسیحا اور ہے<br />\nپھونک دیتا ہے جگر کو دل کو تڑپاتا ہے یہ<br />\nنسخۂ مہرومحبت سے مگر جاتا ہے یہ<br />\nتھی یتیمی کچھ ازل سے آشنا اسلام کی<br />\nپہلے رکھی ہے یتیموں نے بِنا اسلام کی<br />\nکہہ رہی ہے اہلِ دل سے ابتدا اسلام کی<br />\nہے یتیموں پر عنایت انتہا اسلام کی<br />\nتم اگر سمجھو تو یہ سو بات کی اک بات ہے<br />\nآبرو میری یتیمی کی تمہارے ہات ہے۱<br />\n۱ – رودادِ انجمن بابت ۱۹۰۰ء ص ۳۰<br />\nخ<br />\nخدا حافظ<br />\nمنشی محبوب عالم کے یورپ روانہ ہونے پر</p>\n<p>لیجے حاضر ہے مطلعِ رنگیں<br />\nجس پہ صدقے ہو شاہدِ تحسیں<br />\nسوئے یورپ ہوئے وہ راہ سپر</p>\n<p>مفت میں ہو گیا ستم ہم پر<br />\nآنکھ اپنی ہے اشکِ خونیں سے</p>\n<p>غیرتِ کاسۂ مئے احمر<br />\nفتحِ ملکِ ہنر کو جاتے ہیں</p>\n<p>ہم رکابی کو آ رہی ہے ظفر<br />\nتاڑ جاتے ہیں تاڑنے والے</p>\n<p>کھینچ کر لے چلا ہے ذوقِ نظر<br />\nفخرِ انساں کا ہے تلاشِ کمال</p>\n<p>جستجو چاہیے مثالِ قمر<br />\nخوب تاڑا ہے سیر کا موقع</p>\n<p>نکتہ بیں چاہیے نگاہِ بشر<br />\nسیرِ دریا میں ہیں ہزار مزے</p>\n<p>جس کو دکھلائے خالقِ اکبر<br />\nوہ سرِ شام بحر کی موجیں</p>\n<p>مہر کا وہ خرام پانی پر<br />\nوہ سمندر بساط کی صورت</p>\n<p>اور وہ موجوں کا کھیلنا چوسر<br />\nاور وہ چاندنی کہ بحر جسے</p>\n<p>اوڑھ لیتا ہے صورتِ چادر<br />\nدی خبر آپ نے یہ کیا ناگاہ</p>\n<p>چپکے چپکے چبھو دیا نشتر<br />\nدوستوں کا فراق قاتل ہے</p>\n<p>درد اٹھّا ہے صورتِ محشر<br />\nآنکھ میں ہیں ،نہیں رواں لیکن</p>\n<p>اشک اپنے ہیں مثلِ آبِ گہر<br />\nجایے اور پھر کے آیے گا</p>\n<p>صورتِ بوئے نافۂ اذفر<br />\nاس طرح راہ آنکھ دیکھے گی</p>\n<p>جوں مؤذّن کو انتظارِ سحر<br />\nبزمِ یاراں رہے گی یوں خاموش</p>\n<p>جیسے چپ چاپ شام کو ہوں شجر<br />\nسرِ مژگاں پہ آ گئے آنسو</p>\n<p>نکل آیا جو دل میں تھا مضمر<br />\nمدحِ احباب فرضِ انساں ہے</p>\n<p>لائوں اس کے لیے میں خامۂ زر<br />\nیاں خموشی گناہ ہے ایسی</p>\n<p>جس طرح کفر ہجوِ پیغمبر<br />\nیہ سفر آپ کو مبارک ہو<br />\nیہ حضر آپ کو مبارک ہو<br />\nآپ ہیں محوِ سیرِ دریائی</p>\n<p>چشمِ احباب غم سے بھرآئی<br />\nرقص موجوں کا جاَکے دیکھیں گے</p>\n<p>بھیج دی ہے جہاز کو سائی<br />\nلطف اخبار کا جب آتا ہے</p>\n<p>بزمِ یورپ سے ہو شناسائی<br />\nدم رخصت وہ گرم جوشی ہے</p>\n<p>آتشِ عشق جس سے شرمائی<br />\nکسی کونے میں تاکتی ہے اسے</p>\n<p>گرمیٔ آفتابِ جولائی<br />\nلب سے نکلا کہ فی امان اللہ</p>\n<p>فخر کرتی ہے تابِ گویائی<br />\nنشۂ دوستی چڑھا ایسا</p>\n<p>شعر میں بھی ہے رنگِ صہبائی<br />\nآب آئینے پر گراتے ہیں</p>\n<p>’’بسلامت روی و باز آئی‘‘<br />\nعزمِ پنجاب ہو مگر جلدی</p>\n<p>کہ نہیں طاقتِ شکیبائی<br />\nہو نہ محبوبؔ سے جدا کوئی</p>\n<p>اے رگِ جانِ عالم آرائی۱<br />\nالغیاث ! اے معلّمِ ثالث۲</p>\n<p>دردِ فرقت سے جان گھبرائی<br />\nایسی پڑیا کوئی عنایت ہو</p>\n<p>دل سے اٹّھے کہ وہ شفا پائی<br />\nآ گیا بحر چپ رہو اقبالؔ</p>\n<p>خامہ کرتا ہے عذرِ بے پائی<br />\nتوبہ کر لی ہے شعر گوئی سے</p>\n<p>اس کی قیمت پڑی نہ اک پائی<br />\nشعر سے بھاگتا ہوں میں کوسوں</p>\n<p>ہے یہ توحید اور میں عیسائی<br />\n’’آں چہ دانا کند ، کند ناداں</p>\n<p>لیک بعد از ہزار رسوائی‘‘<br />\nدوستوں کی رہے دعا حافظ<br />\nہو سفر میں ترا خدا حافظ<br />\n۱ – مولوی محبوب عالم<br />\n۲ – مشہور فلسفی اور طبیب بوعلی سینا<br />\n۳ – سرودِ رفتہ – ص ۸۳<br />\nخ<br />\nاشکِ خوں<br />\nاے آہ آج برقِ سرِ کوہسار ہو<br />\nیا تیر بن کے میرے کلیجے سے پار ہو<br />\nہو ٹکڑے ٹکڑے ٹوٹ کے اے رشتہ ٔ نفس<br />\nاے مرغِ روح ، بازِ اجل کا شکار ہو<br />\nاے دامنِ دریدۂ پیراہنِ حیات<br />\nہاں آج زیبِ دیدۂ خونابہ بار ہو<br />\nپھرتے ہیں ڈھونڈتے اجَلِ ناگہاں کو ہم<br />\nہاں اے حیاتِ خضر نگاہوں میں خوار ہو<br />\nاے افسری کے تاج ، گریباں کو چاک کر<br />\nاے کرسیِ طلائے شہی سوگوار ہو<br />\nاے دل اگر جفا طلبی کا مذاق ہے<br />\nمرہونِ تلخیِ ستمِ روزگار ہو<br />\nپسنے کا جب مزا ہے کہ اے آسیائے غم<br />\nپِس پِس کے جان اپنی مثالِ غبار ہو<br />\nمّیت اٹھی ہے شاہ کی تعظیم کے لیے<br />\nاقبال اُڑ کے خاکِ سرِ رہ گزار ہو<br />\nمدت کے بعد تجھ کو ملے ہیں غمِ فراق<br />\nہم تجھ پہ صدقے جائیں ، تو ہم پر نثار ہو<br />\nچلتے رہِ حیات ، مگر گھات میں خوشی<br />\nکونے لگی ہوئی نہ سرِ رہِ گزار ہو<br />\nآئی ادھر نشاط ، ادھر غم بھی آ گیا<br />\nکل عید تھی تو آج محرّم بھی آ گیا</p>\n<p>بندِ دوم<br />\nہاں اے ہلالِ عید خدا کی قسم تجھے<br />\nخواہانِ عیش کیا نظر آتے ہیں ہم تجھے!<br />\nاے جامِ بزمِ عید مقّدر یہ تھا ترا<br />\nلبریز کرنے آئے میٔ اشکِ غم تجھے<br />\nایسی گھڑی میں تیری افق پر ہوئی نمود<br />\nسمجھا نہ کوئی حلقۂ ماتم سے کم تجھے<br />\nایمن تھے غم سے ہم مگر اے خنجرِ ستم<br />\nکرنے تھے ذبح طائرِ بامِ حرم تجھے<br />\nکھلتی ہے کچھ ہمارے مقّدر پہ یہ کجی<br />\nسجتا نہیں نظر میں ہماری یہ خم تجھے<br />\nتیغِ ستم سے بڑھ کے رہیں تیری تیزیاں<br />\nہم اپنے لب سے مانگ کے دیتے ہیں دم تجھے<br />\nبیماریِ نشاط اگر ہے تو صبحِ غم<br />\nپڑھ کر کرے گی سورۂ والحشر دم تجھے<br />\nہاں اے شعاعِ ماہِ شبِ اوّلِ طرب<br />\nدل جانتا ہے تیرِ کمانِ ستم تجھے<br />\nصورت وہی ہے نام میں رکھا ہوا ہے کیا<br />\nدیتے ہیں نام ماہِ محرّم کا ہم تجھے<br />\nاے شامِ عید اپنے مہِ نو سے پوچھ لے<br />\nسمجھا ہوا ہوں صبحِ دیارِ عدم تجھے<br />\nکہتے ہیں آج عید ہوئی ہے ، ہوا کرے<br />\nاس عید سے تو موت ہی آئے خدا کرے<br />\nبندِ سوم<br />\nقربان تیرے اے ستمِ روزگار آج<br />\nآنکھوں میں ہر نگہ بھی ہوئی اشک بار آج<br />\nاس روزِ رنج و غم سے تو آسان تھی یہی<br />\nمحشر کی صبح ہو نہ گئی آشکار آج<br />\nدل کا تو ذکر کیا ہے کہ دل کا قرار بھی<br />\nسیماب کی طرح سے ہوا بے قرار آج<br />\nسوزِ الم نے جاں کو جلایا ہے اس طرح<br />\nکانونِ دل سے اٹھتے ہیں غم کے شرار آج<br />\nناکامیوں نے اس کو سنا دی وہ کیا خبر<br />\nامّید دل میں پھرتی ہے پروانہ وار آج<br />\nہاں اے دلِ حزیں الموں کا یہ دور ہے<br />\nہو طوفِ شمعِ غم تجھے دیوانہ وار آج<br />\nمثلِ سموم تھی یہ خبر کس کی موت کی<br />\nگلزارِ دل میں اگنے لگے غم کے خار آج<br />\nپژمردہ ہو گیا گُلِ بستانِ افسری<br />\nخوں رو رہی ہے باغِ جہاں میں بہار آج<br />\nاقلیمِ دل کی آہ شہنشاہ چل بسی<br />\nماتم کدہ بنا ہے دلِ داغدار آج<br />\nتو جس کی تخت گاہ تھی اے تخت گاہِ دل<br />\nرخصت ہوئی جہان سے وہ تاجدار آج<br />\nفرماں نہ ہو دلوں پہ تو شانِ شہی نہیں<br />\nسونے کا تاج کوئی نشانِ شہی نہیں<br />\nبند چہارم<br />\nشاہی یہ ہے کہ اور کا غم چشمِ تر میں ہو<br />\nشاہنشہی پہ شانِ غریبی نظر میں ہو<br />\nشاہی یہ ہے کہ آنکھ میں آنسو ہوں اور کے<br />\nچِلّائے کوئی ، درد کسی کے جگر میں ہو<br />\nغم دل میں اور کا ہو خوشی دل میں اور کی<br />\nکوئی گرے ، شکست کسی کی کمر میں ہو<br />\nبے تابیاں جو اور کی ہوں اپنے دل میں ہوں<br />\nجو درد اور کا ہو وہ اپنے جگر میں ہو<br />\nپامالِ فکرِ غیر رہے تخت گاہ پر<br />\nآئے کسی پہ تیغ ، کسی کی سپر میں ہو<br />\nمعمور ہو شرابِ محبت سے جامِ دل<br />\nجو دل میں ہو نہاں وہ نمایاں نظر میں ہو<br />\nجو بات ہو ، صدا ہو لبِ جبرئیل کی<br />\nتقدیر کی مراد دلِ دادگر میں ہو<br />\nہو چشم معدلت کے ستارے کی روشنی<br />\nمانگے اماں عدو تو مروّت نظر میں ہو<br />\nشہرت کے آسمان پہ روشن ہو اس طرح<br />\nہو مہر میں وہ نور ، نہ وہ ضَو قمر میں ہو<br />\nفرمان ہوں دلوں کی ولایت میں اس طرح<br />\nجس طرح نور رشتۂ تارِ نظر میں ہو<br />\nاے ہند تیری چاہنے والی گذر گئی<br />\nغم میں ترے کراہنے والی گذر گئی<br />\nبندِ پنجم<br />\nاے بحر ، حکمراں جو زمینوں کی تھی ، گئی<br />\nآغوشِ موج جس کے سفینوں کی تھی ، گئی<br />\nنہریں رواں ہوں خون کی چشمِ حباب سے<br />\nوہ آبرو جو تیرے خزینوں کی تھی ، گئی<br />\nدردِ اجل کی تاک بھی کیسی غضب کی تھی<br />\nانگشتری جو دل کے نگینوں کی تھی ، گئی<br />\nاے ہند تیرے سر سے اٹھا سایۂ خدا<br />\nاک غم گسار تیرے حزینوں کی تھی ، گئی<br />\nاے ہند جو فضیلتِ نسواں کی تھی دلیل<br />\nتیرے گھروں کی پردہ نشینوں کی تھی ، گئی<br />\nہو سوگوار آج خواتینِ ہند تم<br />\nجو داستاں تمہارے شبینوں کی تھی ، گئی<br />\nخونابہ بار آج ہو اے چشمِ سلطنت<br />\nواقف جو تیرے سارے قرینوں کی تھی ، گئی<br />\nاے سالِ قرنِ۱ نو یہ ستم تو نے کیا کیا<br />\nعزت ذرا جو تیرے مہینوں کی تھی ، گئی<br />\nتو آج سر بہ خاک ہو سیّارئہ زمیں<br />\nرونق جو تیرے سارے مکینوں کی تھی ، گئی<br />\nصرفِ بکا ہے جانِ سلاطینِ روزگار<br />\nدہلیز جس کی عید جبینوں کی تھی ، گئی<br />\nہو موت میں حیات ، ممات اس کا نام ہے<br />\nصدقے ہو جس پہ خضر ، وفات اس کا نام ہے<br />\n۱ – نئی صدی کا پہلا سال<br />\nخ<br />\nبند ششم<br />\nجانِ نزار آکے لبوں پر اٹک گئی<br />\nآنکھوں سے خون بن کے تمنا ٹپک گئی<br />\nروزِ طرب جہاں میں سیہ پوش ہو گیا<br />\nاے روزگارِ غم تری قسمت چمک گئی<br />\nآئی جو یاس خنجرِ عریاں لیے ہوئے<br />\nڈر کر امید ، گوشئہ دل میں دبک گئی<br />\nجادو نگاہ دیدۂ صیاد تھی کوئی<br />\nدیکھا جو آنکھ بھر کے تو بلبل پھڑک گئی<br />\nاے شمعِ بزمِ ماتمِ سلطانۂ جہاں<br />\nکیا تھی جھلک تری کہ ثریّا تلک گئی<br />\nماتم بھی وہ دیا کہ ہزاروں میں ایک ہے<br />\nآنکھ اپنی انتخابِ فلک پر پھڑک گئی<br />\nلالی افق پہ آنکھ نے دیکھی جو شامِ عید<br />\nاک بات تھی کہ خونِ جگر کو کھٹک گئی<br />\nسمجھی ہے اپنے آپ کو آئی ہوئی اجل<br />\nلو میری خامشی سے قضا بھی بہک گئی<br />\nاے درد آ مرے چمنِ دل کی سیر کر<br />\nغم کی کلی ہوائے نفس سے چٹک گئی<br />\nاے دردِ جاں گداز خدا کے لیے نہ تھم<br />\nہم بھی اٹھیں گے ساتھ جو تیری کسک گئی<br />\nہر آنکھ ، دل بہ ریزشِ طوفاں نہادہ ہے<br />\nمژگانِ چشم کیا رگِ ابرِ کشادہ ہے<br />\nخ</p>\n<p>بند ہفتم<br />\nماتم میں آ رہے ہیں یہ ساماں کیے ہوئے<br />\nداغِ جگر کو شمعِ شبستان کیے ہوئے<br />\nتاریک ہو گیا ہے زمانہ مگر قضا<br />\nآ جائے غم کی شمع کو سوزاں کیے ہوئے<br />\nرکھتا ہوں طائرِ دلِ رنگیں نوا کو میں<br />\nپہلو کو غیرتِ چمنستاں کیے ہوئے<br />\nلکھتا ہوں شعر دیدۂ خوں بار سے مگر<br />\nکاغذ کو رشکِ بابِ گلستاں کیے ہوئے<br />\nماتم میں لے گیا ہوں دلِ پاش پاش کو<br />\nآزادِ جاں گدازیٔ درماں کیے ہوئے<br />\nہر زخمِ دل کو ماتمِ خاتونِ دھر میں<br />\nبیٹھے ہیں مستِ ذوقِ نمکداں کیے ہوئے<br />\nمغرب کے آسماں پہ چمکتی ہے تیغِ غم<br />\nجوہر کو راز دارِ رگِ جاں کیے ہوئے<br />\nلے اے عروسِ ہند تری آبرو گئی<br />\nآنکھوں کو اشکِ غم سے دُر افشاں کئے ہوئے<br />\nبرطانیہ تو آج گلے مل کے ہم سے رو<br />\nسامانِ بحر ریزیِ طوفاں کیے ہوئے<br />\nبوتے ہیں نخلِ آہ کو باغِ جہاں میں ہم<br />\nممنونِ آبِ دیدئہ گریاں کیے ہوئے<br />\nآہم چو سرو در چمن روزگار ماند<br />\nایں مصرع بلند ز من یاد گار ماند<br />\nبند ہشتم<br />\nکیا منزلِ عدم کو ہمارا نفس گیا<br />\nیہ سب سے پہلے صورتِ بانگِ جرس گیا<br />\nہاں اے ہجوم غم ترے قربان جائوں میں<br />\nاجڑا ہوا تھا شہر مرے دل کا ، بس گیا<br />\nہو ہو کے پرزے خارِ غمِ سینہ سوز سے<br />\nتن سے نکل کے دامنِ موجِ نفس گیا<br />\nایسا اثر ہے گریۂ آہن گداز سے<br />\nاشکوں کے ساتھ مل کے ہمارا قفس گیا<br />\nاٹھا وہ ابر گوشئہ مغرب سے شعلہ ریز<br />\nمشرق سے بڑھ کے ہند پہ آ کر برس گیا<br />\nصدمہ پڑا وہ آ کے کہ ٹوٹا ہے بند بند<br />\nکیا مرغِ روح توڑ کے اپنا قفس گیا<br />\nنکلا وہ مار صحنِ گلستانِ عیش سے<br />\nدل کو ، جگر کو ،سینے کو ، پہلو کو ڈس گیا<br />\nاے روز تو پہاڑ تھا یا غم کا روز تھا<br />\nدن بن کے تو چڑھا تھا پہ ہو کر برس گیا۱<br />\nلا گلشنِ عدم سے اسے اے سمومِ غم<br />\nبوئے گلِ اجل کو مرا جی ترس گیا<br />\nآنکھوں کی راہ کیوں نہ گیا بن کے جوئے خوں<br />\nدم بھی گیا تو لے کے یہ جی میں ہوس گیا<br />\nشہرہ ہوا جہاں میں یہ کس کی وفات کا<br />\nہے ہر ورق سیاہ بیاضِ حیات کا<br />\n۱ – غم کے باعث دن ، سال کے برابر ہوگیا<br />\nخ<br />\nبند نہم<br />\nہاں بھولنا نہ موجۂ بادِ سحر کہیں<br />\nہو ملکِ نیستی میں جو تیرا گذر کہیں<br />\nمانگی تھی ہم نے آج اجل کے لیے دعا<br />\nصدقے نہ ہو گیا ہو دعا پر اثر کہیں<br />\nٹلتی نہیں ہے شورِ بکا سے اجل کبھی<br />\nاس تیغِ جاں ستاں کی نہیں ہے سپر کہیں<br />\nدونی تھی جن کی شان سے ہیروں کی آبرو<br />\nوہ آج کر گئے ہیں جہاں سے سفر کہیں<br />\nاے کوہِ نور تو نے تو دیکھے ہیں تاجور<br />\nدیکھا ہے اس طرح کا کوئی تاجور کہیں؟<br />\nدیتے ہیں تجھ کو دامنِ کہسار کی قسم<br />\nاس شان کا ملا ہے تجھے داد گر کہیں؟<br />\nبن کر چراغ سارے زمانے میں ڈھونڈنا<br />\nکہنا ہمیں بھی آئے جو ایسا نظر کہیں<br />\nجس کی ضیا سے آنکھ چکا چوند تھی تِری<br />\nدنیا میں اب نہیں وہ جبیں جلوہ گر کہیں<br />\nتو کیا کسی پہ گوہرِ جاں تک نثار تھے<br />\nپیدا جہاں میں ہوتے ہیں ایسے بشر کہیں<br />\nصورت تری ہے اشکِ جگر سوز کی طرح<br />\nقربان ہو نہ جائے ہماری نظر کہیں<br />\nہلتا ہے جس سے عرش یہ رونا اسی کا ہے<br />\nزینت تھی جس سے تجھ کو ، جنازا اسی کا ہے<br />\nبند دہم<br />\nپیغامِ خانہ سوزیِ دل بار بار دے<br />\nفرصت نہ دو گھڑی نفسِ شعلہ بار دے<br />\nزورِ جنوں میں جائے جو دشتِ عدم کو دل<br />\nپہلے قدم پہ جامۂ ہستی اُتار دے<br />\nپھونکا ہے غم کی آگ نے جانِ نزار کو<br />\nہم کو تسلیّاں دلِ آشفتہ کار دے<br />\nجس کا دلوں پہ راج ہو مرتا نہیں کبھی<br />\nصدیاں ہزار گردشِ دوراں گزار دے<br />\nرہتا ہے دل میں صورتِ حرفِ نگیں وہ نام<br />\nشہرت جسے جہان میں پروردگار دے<br />\nوکٹوریہ نمرُد کہ نام نکو گذاشت<br />\nہے زندگی یہی جسے پروردگار دے<br />\nاے غم کشانِ دُودۂ شاہی خدا تمہیں<br />\nاس دردِ جاں گزا میں شکیب و قرار دے<br />\nرفتار اس کے نقشِ قدم پر کرے نصیب<br />\nیہ مہر مادری کی تمہیں یادگار دے<br />\nاے باغِ ہند تیرا خیاباں بجائے گل<br />\nموتی مثالِ دامنِ ابرِ بہار دے<br />\nپژمردہ کر گئی ہے جو بادِ خزاں تجھے<br />\nصد نو بہارِ ناز تجھے روزگار دے<br />\nمرحوم کے نصیب ثوابِ جزیل ہو<br />\nہاتھوں میں اپنے دامنِ صبرِ جمیل ہو<br />\n۱ – پمفلٹ شائع کردہ مطبع مفید عام ، لاہور (۱۹۰۱ئ)<br />\nخ<br />\nیتیم کا خطاب ہلال عید سے<br />\nبند اوّل<br />\nاے مہِ عید بے حجاب ہے تو</p>\n<p>حسنِ خورشید کا جواب ہے تو<br />\nاے گریبانِ جامۂ شب عید</p>\n<p>شاہدِ عیش کا شباب ہے تو<br />\nاے نشانِ رکوعِ سورئہ نور</p>\n<p>نقشۂ کلک انتخاب ہے تو<br />\nاے جوابِ خطِ جبینِ نیاز</p>\n<p>طاعتِ صوم کا ثواب ہے تو<br />\nہائے اے حلقۂ پرِ طائوس</p>\n<p>قابل ذٰلِکَ الکتاب ہے تو<br />\nفوجِ اسلام کا نشاں تو ہے</p>\n<p>چشمِ نصرت کا انتخاب ہے تو<br />\nچشمِ طفلی نے جب تجھے دیکھا</p>\n<p>کہہ دیا خواب کو کہ خواب ہے تو<br />\nطوفِ منزل گہِ زمیں کے لیے</p>\n<p>ہمہ تن پائے در رکاب ہے تو<br />\nیہ ابھرتے ہی آنکھ سے چُھپنا</p>\n<p>روشنی کا مگر حباب ہے تو<br />\nتو کمند غزال شادی ہے<br />\nلذت افزائے شور طفلی ہے<br />\nبند دوم<br />\nمقصدِ دیدئہ امید ہے کل</p>\n<p>گوہرِ عیش کی خرید ہے کل<br />\nدیدئہ مہرِ عالم آرا میں</p>\n<p>سرمۂ عید کی کشید ہے کل<br />\nگلشنِ نو بہارِ ہستی میں</p>\n<p>سبزئہ عیش کی امید ہے کل<br />\nکحلِ محراب ہر جبینِ نیاز</p>\n<p>زینت افزائے عینِ عید ہے کل<br />\nاے مہِ نو ترا پیامِ طرب</p>\n<p>ہے شنید آج چشم دید ہے کل<br />\nاے نسیمِ نشاطِ روحانی</p>\n<p>باغِ دل میں تری وزید ہے کل<br />\nہے یہی نغمۂ لبِ طفلی</p>\n<p>ہاتھ لانا ادھر کہ عید ہے کل<br />\nکمسنوں کو یہ کہہ رہا ہے ہلال</p>\n<p>لو میاں شب بخیر عید ہے کل<br />\nسرِ بالیں لباسِ طفلی ہے</p>\n<p>میری عریاں تنی کی عید ہے کل<br />\nاے مہ نو خوشی ہو کیا جی کو<br />\nتیرے آنے سے کیا یتیمی کو<br />\nبند سوم<br />\nجھوٹ ہے عید کا ہلال ہے تو</p>\n<p>ساغرِ بادئہ ملال ہے تو<br />\nکہہ سنا قصۂ ستم زدگاں</p>\n<p>کہ ہمارا لبِ مقال ہے تو<br />\nخامشی سوز ہے نظارہ ترا</p>\n<p>غازئہ عارضِ مقال ہے تو<br />\nاے گدائے شعاعِ پرتوِ مہر</p>\n<p>ہمہ تن کاسئہ سوال ہے تو<br />\nچشمۂ مہر پر نظر ہے تری</p>\n<p>تشنہ کام میٔ کمال ہے تو<br />\nیہ دکھاوا ہے سب تلاشِ کمال</p>\n<p>پا بہ منزل گہِ زوال ہے تو<br />\nہائے شاید خبر نہیں تجھ کو</p>\n<p>اپنی امّید کا مآل ہے تو<br />\nبڑھ گیا خم مرے مقّدر کا</p>\n<p>کیوں نہ کہہ دیں کہ بیمثال ہے تو<br />\nمیرے شوقِ لباسِ نو کے لیے</p>\n<p>سبق آموز انفعال ہے تو<br />\nکیا بتائوں تجھے کہ کیا ہوں میں<br />\nتجھ کو حسرت سے دیکھتا ہوں میں</p>\n<p>بند چہارم<br />\nستمِ گوشِ باغباں ہوں میں</p>\n<p>خبرِ آمدِ خزاں ہوں میں<br />\nشرمسارِ متاعِ ہستی ہوں</p>\n<p>مایۂ نازشِ زیاں ہوں میں<br />\nمجھ سے شرما گیا تبسم بھی</p>\n<p>کہ سراپا لبِ فغاں ہوں میں<br />\nبار ہوں طاقتِ شنیدن پر</p>\n<p>کس مصیبت کی داستاں ہوں میں<br />\nآہ منزل نہیں نصیبوں میں</p>\n<p>موجۂ گردِ کارواں ہوں میں<br />\nاپنی بے مایگی پہ نازاں ہوں</p>\n<p>مفت جاتا ہوں ، کیا گراں ہوں میں<br />\nاے فلک خوانِ زندگی پہ مگر</p>\n<p>کوئی نا خواندہ میہماں ہوں میں<br />\nستمِ ناروا سے مرتا ہوں</p>\n<p>آسماں کا مزاج داں ہوں میں<br />\nآرزو یاس کو یہ کہتی ہے</p>\n<p>اک مٹے شہر کا نشاں ہوں میں<br />\nایسی قسمت کسی کی ہوتی ہے<br />\nآہ میری اثر کو روتی ہے<br />\nبند پنجم<br />\nبن کے نشتر چبھا ہے تو دل میں</p>\n<p>آرزو ہو گئی لہو دل میں<br />\nچاکِ دل پر نثار ہوتی ہے</p>\n<p>حسرتِ سوزنِ رفو دل میں<br />\nیاس نقشہ جمائے جاتی ہے</p>\n<p>چھپتی پھرتی ہے آرزو دل میں<br />\nدرد یتزی سے بڑھ گیا اے غم</p>\n<p>کیا رہی تیری آبرو دل میں<br />\nدو گھڑی بیٹھنے نہیں دیتی</p>\n<p>ہے کوئی چیز فتنہ ُخو دل میں<br />\nگرہِ رشتۂ حیات نہ ہو</p>\n<p>یہ جو ہوتی ہے آرزو دل میں<br />\nدیکھ اے یاس اب تلک باقی</p>\n<p>خونِ امّید کی ہے بو دل میں<br />\nعمر تیری بڑی ہے یاد پدر</p>\n<p>تھی ابھی تیری گفتگو دل میں<br />\nاے خیالِ مسرّتِ طفلی</p>\n<p>آگیا ہے کدھر سے تو دل میں<br />\nدردِ دل کا بھی کیا فسانہ ہے<br />\nخون رونے کا اک بہانہ ہے<br />\nبند ششم<br />\nمصر ہستی میں شام آتی ہے</p>\n<p>رنگ اپنا جمائے جاتی ہے<br />\nاے سبوئے میٔ شفق ، اے شام</p>\n<p>تو میٔ بے خودی پلاتی ہے<br />\nسرمۂ دیدئہ افق بن کر</p>\n<p>چشمِ ہستی میں تو سماتی ہے<br />\nکس خموشی سے اڑ رہے ہیں طیور</p>\n<p>تو رہِ آشیاں دکھاتی ہے<br />\nریزش دانہائے اختر کو</p>\n<p>مزرعِ آسماں میں آتی ہے<br />\nتو پرِ طیرِ آشیاں رَو کو</p>\n<p>چشمِ صیّاد سے چھپاتی ہے<br />\nصبح در آستیں ہے تو شاید</p>\n<p>آنکھ اختر کی کھلتی جاتی ہے<br />\nتو پیامِ وفاتِ بیداری</p>\n<p>محفلِ زندگی میں لاتی ہے<br />\nاپنے دامن میں بہر غنچۂ گل</p>\n<p>خواب لے کر چمن میں آتی ہے<br />\nتیری تاثیر ہو گئی آخر<br />\nمیری تقدیر ہو گئی آخر<br />\nبند ہفتم<br />\nآبرو جائے موت کی نہ کہیں</p>\n<p>موت بن جائے بیکسی نہ کہیں<br />\nدرد کو زندگی سمجھتے ہیں</p>\n<p>جاوداں ہو یہ زندگی نہ کہیں<br />\nہوں وہ بیکس کہ ڈرتا رہتا ہوں</p>\n<p>چھوڑ دے مجھ کو بیکسی نہ کہیں<br />\nزخم منّت پذیرِ مرہم ہے</p>\n<p>چھپ کے سنتی ہو چاندنی نہ کہیں<br />\nغنچۂ دل میں ہے چٹک ایسی</p>\n<p>اس کلی میں ہو بے کلی نہ کہیں<br />\nہوں نفس در کفن مثالِ سحر</p>\n<p>موت ہو میری زندگی نہ کہیں<br />\nگاہے ماہے ہلال آتا ہے</p>\n<p>ہو لبِ نانِ مفلسی نہ کہیں<br />\nماہ کے بھیس میں نمایاں ہو</p>\n<p>اپنی تقدیر کی کجی نہ کہیں<br />\nخطِ دستِ سوال ہے اپنا</p>\n<p>ہو رگِ جانِ مفلسی نہ کہیں<br />\nقابلِ بحرِ زندگی نہ ہوا<br />\nٹکڑے ٹکڑے مرا سفینہ ہوا<br />\nبند ہشتم<br />\nسیر میں اب نہ دل لگائیں گے</p>\n<p>کس کی انگلی پکڑ کے جائیں گے<br />\nصبح جانا کسی کا وہ گھر سے</p>\n<p>اور وہ رونا کہ ہم بھی جائیں گے<br />\nکھیل میں آ گئی جو چوٹ کبھی</p>\n<p>کس کی آنکھوں سے اب چھپائیں گے<br />\nکوئی ناغہ جو ہو گیا تو کسے</p>\n<p>ساتھ مکتب میں لے کے جائیں گے<br />\nسننے والے گزر گئے اے دل</p>\n<p>اپنے شکوے کسے سنائیں گے<br />\nاٹھ گئے آہ قدر داں اپنے</p>\n<p>لکھ کے تختی کسے دکھائیں گے<br />\nدردِ دل کی زباں نرالی ہے</p>\n<p>تجھ کو اے خامشی سکھائیں گے<br />\nکس غضب کے نصیب ہیں اپنے</p>\n<p>روتے آئے تھے روتے جائیں گے<br />\nعید آئی ہے اے لباسِ کہن</p>\n<p>اب ترے چاک پھر سلائیں گے<br />\nعید کا چاند آشکار ہوا<br />\nتیر غم کا جگر کے پار ہوا</p>\n<p>بند نہم<br />\nآنکھ میں تارِ اشکِ پیہم ہے</p>\n<p>کیا رواں آبِ خنجرِ غم ہے<br />\nدیکھ اے ضبط گِر نہ جائے کہیں</p>\n<p>اشکِ غم آبروئے ماتم ہے<br />\nاے مہِ عید تو ہلال نہیں</p>\n<p>سینہ کاوی کو ناخنِ غم ہے<br />\nپھول ایسا ہے اشکِ چشمِ یتیم</p>\n<p>رونقِ خانۂ محرّم ہے<br />\nاس گلستاں میں آشیاں ہے مرا</p>\n<p>ہر شجر جس کا نخلِ ماتم ہے<br />\nکس کے نظّارئہ مصیبت کو</p>\n<p>ماہ بامِ فلک پہ یوں خم ہے<br />\nخونِ امید ہے یہ اشک نہیں</p>\n<p>کس بھلاوے میںچشمِ پرنم ہے<br />\nپوچھنا اے نفس نکل کے ذرا</p>\n<p>کیوں اجل کا مزاج برہم ہے<br />\nاے فلک کیوں زمیں ہے برسرِکیں؟</p>\n<p>میری بربادیوں کو تو کم ہے؟<br />\nہے جو دل میں نہاں ، کہیں کیوں کر<br />\nمفلسی کے ستم سہیں کیوں کر<br />\nبند دہم<br />\nہاتھ اے مفلسی صفا ہے ترا</p>\n<p>ہائے کیا تیر بے خطا ہے ترا<br />\nتیرہ روزی کا ہے تجھی پہ مدار</p>\n<p>بدنصیبی کو آسرا ہے ترا<br />\nمایۂ صد شکستِ قیمتِ دل</p>\n<p>دہر میں ایک سامنا ہے ترا<br />\nتو بھلا مجھ پہ کیوں نثار نہ ہو</p>\n<p>کہ یتیمی تو مدّعا ہے ترا<br />\nمسکراتا ہے تجھ کو دیکھ کے زخم</p>\n<p>یہ کوئی صورت آشنا ہے ترا<br />\nالتجا پر خموشیِ منعم</p>\n<p>ایک فقرہ جلا بھنا ہے ترا<br />\nیہ بھی کیا دامنِ یتیمی ہے</p>\n<p>نام کیسا نکل گیا ہے ترا<br />\nموت مانگے سے بھی نہیں آتی</p>\n<p>درد کیا زندگی فزا ہے ترا<br />\nشورِ آوازِ چاکِ پیراہن</p>\n<p>لبِ اظہارِ مدعا ہے ترا<br />\nہیں جہاں کو غموں کے خار پسند<br />\nاس چمن کو نہیں بہار پسند<br />\nبند یاز دہم<br />\nچمنِ خار خار ہے دنیا</p>\n<p>خونِ صد نو بہار ہے دنیا<br />\nزندگی نام رکھ دیا کس نے</p>\n<p>موت کا انتظار ہے دنیا<br />\nہے نسیم جہاں خزاں پرور</p>\n<p>دیکھنے کو بہار ہے دنیا<br />\nڈھونڈ لیتی ہے اک نہ اک پہلو</p>\n<p>درد کی غم گسار ہے دنیا<br />\nہے تمنا فزا ہوائے جہاں</p>\n<p>کیا شکستِ خمار ہے دنیا<br />\nخون روتا ہے شوق منزل کا</p>\n<p>رہزن و رہ گزار ہے دنیا<br />\nجان لیتی ہے جستجو اس کی</p>\n<p>دولت زیرِ مار ہے دنیا<br />\nیاس و امید کا ملاوا ہے</p>\n<p>کوئی جاتی بہار ہے دنیا<br />\nخندہ زن ہے فلک زدوں پہ جہاں</p>\n<p>چرخ کی راز دار ہے دنیا<br />\nاہلِ دنیا و شرحِ دردِ جگر<br />\nرگِ بے خون و کاوشِ نشتر<br />\nبند دواز دہم<br />\nکیا قیامت ہیں غم کے آنسو بھی</p>\n<p>بڑھتا جاتا ہے دردِ پہلو بھی<br />\nنوکِ مژگاں ہے نشترِ رگِ اشک</p>\n<p>خوں فشاں ہو رہے ہیں آنسو بھی<br />\nٹوٹی پھوٹی زباں میں کہتا ہے</p>\n<p>رنگِ احوال ، دردِ پہلو بھی<br />\nسوزشِ اشکِ غم ہے برقِ مژہ</p>\n<p>جل گیا سبزئہ لبِ جو بھی<br />\nآہ اے چشمِ اشک ریزِ یتیم</p>\n<p>خواب کا اک خیال ہے تو بھی<br />\nحسرتِ دیدِ غم گسار نہ پوچھ</p>\n<p>چشم ریزاں ہیں میرے آنسو بھی<br />\nقطرئہ خوں تو عام ہے لیکن</p>\n<p>دل کو کہتے ہیں دردِ پہلو بھی<br />\nآ ترے صدقے اے خیال پدر</p>\n<p>عید کا چاند ہو گیا تو بھی<br />\nہائے اے برق بن گئی گر کر</p>\n<p>میرے حاصل کی آبرو تو بھی<br />\nعید کا چاند اضطراب بنا<br />\nطاقِ آتشگہِ عذاب بنا<br />\nبند سیز دہم<br />\nطعن دیتا ہے کس بلا کے مجھے</p>\n<p>آسماں بن گیا ستا کے مجھے<br />\nہائے بے خود کیا تصوّر نے</p>\n<p>داستانِ عرب سنا کے مجھے<br />\nہے تصّدق مری یتیمی پر</p>\n<p>کوئی نقشہ دکھا دکھا کے مجھے<br />\nچاہیے اے خیال پاسِ ادب</p>\n<p>تو کہاں لے گیا اڑا کے مجھے<br />\nہائے اے آتشِ فراقِ پدر</p>\n<p>خاک کر دے جلا جلا کے مجھے<br />\nاے یتیمی فتادگی بن کر</p>\n<p>چھوڑنا خاک میں ملا کے مجھے<br />\nلبِ اظہار وا ہوا نہ کبھی</p>\n<p>غم نے دیکھا ہے آزما کے مجھے<br />\nپردہ رکھ لے شکستہ پائی کا</p>\n<p>کارواں لے چلے اٹھا کے مجھے<br />\nزندگی کیا اسی کو کہتے ہیں</p>\n<p>کہ مزے مل گئے فنا کے مجھے<br />\nعرش ہلتا ہے جب یہ روتے ہیں<br />\nکیا یتیموں کے اشک ہوتے ہیں</p>\n<p>بند چہار دہم<br />\nکیا ہنسی ضبط کی اڑاتے ہیں</p>\n<p>اشک آ آ کے چھیڑ جاتے ہیں<br />\nاک بہانہ ہلالِ عید کا ہے</p>\n<p>قوم کو حالِ دل سناتے ہیں<br />\nکس مزے کی ہے داستاں اپنی</p>\n<p>قوم سنتی ہے ہم سناتے ہیں<br />\nدیکھ اے زندگی مرے آنسو</p>\n<p>یہ ترے نقشِ نو مٹاتے ہیں<br />\nہاں بتا اے فلک کہ طفلی میں</p>\n<p>درد کو کس طرح چھپاتے ہیں<br />\nخاک راہِ فنا میں اڑتی ہے</p>\n<p>منہ کفن میں چھپائے جاتے ہیں<br />\nوہ بھی ہوتے ہیں اے خدا کوئی</p>\n<p>جو مصیبت کو بھول جاتے ہیں<br />\nاس طرح کی ہے داستاں اپنی</p>\n<p>ہے عیاں جس قدر چھپاتے ہیں<br />\nہم نہ بولیں تو خامشی کہہ دے</p>\n<p>یہ قیامت کے دکھ اٹھاتے ہیں<br />\nآبرو بڑھ گئی خموشی کی<br />\nیہ زباں بن گئی یتیمی کی<br />\nبند پانز دہم<br />\nرنگِ گلشن جو ہو خزاں کے لیے</p>\n<p>قہر ہوتا ہے باغباں کے لیے<br />\nچاہیے پاس برق کا اے دل</p>\n<p>ہو خسِ خشک آشیاں کے لیے<br />\nاڑ کے آتا ہے رنگِ عارضِ زرد</p>\n<p>کس مصیبت کی داستاں کے لیے<br />\nحال دل کا سنا دیا سارا</p>\n<p>کچھ بھی رکھا نہ رازداں کے لیے<br />\nہے اقامت طلب جدار مری</p>\n<p>قوم ہو خضر اس مکاں کے لیے<br />\nہاتھ اے قومِ مہرباں تیرا</p>\n<p>ابر ہے کس کے گلستاں کے لیے<br />\nحال اپنا اگر تجھے نہ کہیں</p>\n<p>اور رکھیں اسے کہاں کے لیے<br />\nصورتِ شمعِ خانۂ مفلس</p>\n<p>خامشی ہے مری زباں کے لیے<br />\nاب مگر ضبط کا نہیں یارا</p>\n<p>لب ترسنے لگے فغاں کے لیے<br />\nدرد مندوں کی درد خواہ ہے قوم<br />\nبے کسوں کی امید گاہ ہے قوم<br />\nخ<br />\nمیں اور میری قوم<br />\nہو چکا اے قوم تیرا آشیاں برباد اب<br />\nزندگی کا دم ہے زیرِ دامنِ صیّاد اب<br />\nاے میری قوم ناز میں تیرے اٹھائوں گا<br />\nگل میں ہزار کھائوں گا اور گل کھلائوں گا<br />\nکب تک نہ دے گی نالۂ بلبل کا کچھ جواب<br />\nاے گل بدن فسانہ خزاں کا سنائوں گا<br />\nہے تجھ میں خوئے شمع تو پروانہ بن کے میں<br />\nجلنے کو جل بجھوں گا پہ جوہر دکھائوں گا<br />\nدیکھوں گا کیسے نیند سے تو جاگتی نہیں<br />\nخوب آج گدگدائوں گا ، پائوں دبائوں گا<br />\nتیرا لہو سفید جو شیریں ادا ہوا<br />\nمیں جوئے شیر کوہکنی کر کے لائوں گا<br />\nجاگی نہ توُ تو صورِ سرافیل کی طرح<br />\nنالوں سے اپنے شورشِ محشر مچائوں گا<br />\nثابت قدم ہوں مجھ کو قسم ربِّ پاک کی<br />\nچیروں گا کوہ و دشت ، بیاباں ہلائوں گا<br />\nٹیکا سمجھ کے میں ترے بختِ سیاہ کو<br />\nعین الکمال برزخِ دنیا دکھائوں گا<br />\nعاشق کی زندگی ہے خط و خال دیکھنا<br />\nاور میری زندگی ترا اقبال دیکھنا(۱)<br />\n۱ – علم مجلسی حصہ ششم ص ۴۱ اکتوبر ۱۹۳۱ء<br />\nخ</p>\n<p>پنجۂ فولاد<br />\n(منشی محمدالدین فوق کے ہفتہ وار اخبار کے متعلق جو ۱۹۰۱ء میں جاری ہوا تھا۔)<br />\n’’پنجۂ فولاد‘‘ اک اخبار ہے</p>\n<p>جس سے سارا ہند واقف کار ہے<br />\nدفترِ اخبار ہے لاہور میں</p>\n<p>جس کا کوچہ مثلِ کوئے یار ہے<br />\nہے روش اس کی پسندِ خاص و عام</p>\n<p>واہ وا کیا معتدل اخبار ہے<br />\nغیر سے نفرت نہ اپنوں سے بگاڑ</p>\n<p>اپنے بیگانے کا ہر دم یار ہے<br />\nسطر سطر اس کی مفیدِ ملک و قوم</p>\n<p>کوئی کہہ دے یہ خبر بے کار ہے<br />\nدید کے قابل نہ ہو کیوں’’بزمِ فوق‘‘</p>\n<p>شمع اس محفل کی یہ اخبار ہے<br />\n’’ضامن صحت‘‘ کا ایسا ہے عمل</p>\n<p>وہ ضمانت کے لیے تیار ہے<br />\nہے ’’تجارت‘‘ کا بھی کالم کیا مفید</p>\n<p>یوسفِ معنی کا یہ بازار ہے<br />\nوہ ’’لطائف‘‘ ہیں کہ پڑھتے ہی جنھیں</p>\n<p>لوٹنے میں دل کبوتر وار ہے<br />\nکیوں نہ نظم و نثر کا چرچا رہے</p>\n<p>جب اڈیٹر ناظم و نَثّار ہے<br />\n’’سیٹلمنٹ آفس‘‘ کا بھی ہے بندوبست</p>\n<p>شاہد ان دعووں کا خود اخبار ہے<br />\nہے مدلّل رائے اس اخبار کی</p>\n<p>یہ زبوں تر کفر سے انکار ہے<br />\nرائے زن اس سے نہیں بڑھ کر کوئی</p>\n<p>منصفوں کو اس کا آپ اقرار ہے<br />\nجتنے ہیں ہمعصر دیکھیں غور سے</p>\n<p>فقرے فقرے سے ٹپکتا پیار ہے<br />\nتین رائج سکے قیمت سال کی</p>\n<p>ایسا سستا بھی کوئی اخبار ہے؟<br />\nاور پھر انعام میں ناول ہیں مفت</p>\n<p>واہ کیا سودا ہے کیا بیوپار ہے<br />\nآٹھویں دن حاضری لے لیجیے</p>\n<p>تابعِ فرمان خدمت گار ہے<br />\nکیجیے گا آ کے اس گلشن کی سیر</p>\n<p>ایک گلشن رشکِ صد گلزار ہے<br />\nرنگِ آزادی ہے ہر مضمون میں</p>\n<p>سرو کا بوٹا بھی میوہ دار ہے<br />\nکون ہے اس بانکے پرچے کا مدیر</p>\n<p>بات یہ بھی قابلِ اظہار ہے<br />\nلیجیے مجھ سے جواب مختصر</p>\n<p>یہ معمّا ہے کہ جو دشوار ہے<br />\nنام ہے اس کا محمد دین فوق</p>\n<p>عمر چھوٹی ہے مگر ہشیار ہے<br />\nشوق ہے مضموں نویسی کا اسے</p>\n<p>طبع ہے یا ابرِ گوہر بار ہے<br />\nگشت کے عالم میں دیکھا تھا اسے</p>\n<p>آدمی ہشیار واقف کار ہے۱<br />\n۱ – کشمیری گزٹ ، جون ۱۹۰۳ء<br />\nخ<br />\nہم نہ چھوڑیں گے دامن<br />\n(یہ نظم اقبال نے ایک دوست کی فرمائش پر آٹھ دس منٹ میں کہی تھی)<br />\nسراپا ہوا مثلِ آغوشِ دریا</p>\n<p>نہانے کو اترا جو وہ رشک گلشن<br />\nپیٔ دید کھولیں حبابوں نے آنکھیں</p>\n<p>اٹھائی نظارے کو موجوں نے گردن<br />\nاسیرِ خمِ زلف کیونکر نہ ہو خضر</p>\n<p>یہ قامت، یہ عارض ،یہ سینہ ، یہ جوبن<br />\nخمِ زلف موجوں نے آکر اڑائے</p>\n<p>غضب ہے پڑے رہزنوں کو بھی رہزن<br />\nادھر سر حبابوں نے ساحل سے ٹپکے</p>\n<p>نہا کر جو نکلا وہ دریا سے پرُفن<br />\nہوئی خونفشاں چشمِ گرداب ایسی</p>\n<p>کہ دریا ہوا غیرتِ صحنِ گلشن<br />\nجو دستِ حنائی سے دامن نچوڑا</p>\n<p>کہا میں نے اے روکشِ شمعِ روشن<br />\nکہیں آگ سے بھی ٹپکتا ہے پانی</p>\n<p>بجا ہے جوکہیے تجھے سامری فن<br />\nمری چشم گریاں کی تجھ کو قسم ہے<br />\nصنم چھوڑ دے ہم نہ جھوڑیں گے دامن<br />\n۱ – کشمیری گزٹ ، ستمبر ۱۹۰۱ء<br />\nخ</p>\n<p>خیر مقدم<br />\n(لاٹ صاحب اور ڈائریکٹر تعلیم کا)<br />\nزہے نشاطِ فراواں کہ اخترِ تقدیر<br />\nچمک رہا ہے ابھر کر مثالِ مہرِ منیر<br />\nکیا ہے آنکھ نے ممدوحِ انتخاب ایسا<br />\nصفت سے جس کی زبانِ قلم میں ہے تاثیر<br />\nخوشا نصیب وہ گوہر ہے آج زینتِ بزم<br />\nکہ جس کی شان سے ہے آبروئے تاج و سریر<br />\nوہ کون زیب دہِ تختِ صوبۂ پنجاب<br />\nکہ جس کے ہاتھ نے کی قصرِ عدل کی تعمیر<br />\nعجب معاملہ ہے کچھ ولایتِ دل کا<br />\nکہ اک نگاہ سے ہوتا ہے یہ نگر تسخیر<br />\nحضور زینتِ محفل ہیں ، ناز ہے ہم کو<br />\nجھلک رہی ہے نصیبوں میں سبزیِ کشمیر<br />\nمزے سے سوتا ہے بے خوف دیدئہ عالم<br />\nکہ تیرے عہد کا ہے خواب بھی نکو تعبیر<br />\nبدل کے امن کے باعث ہے اصطلاحِ زباں<br />\nبجائے نالۂ زنجیر ، نغمۂ زنجیر<br />\nکوئی جو غور سے دیکھے تو امن کی ہے بہار<br />\nیہ درسگاہ ، یہ محفل ، یہ شان ، یہ تعمیر<br />\nجو بزم اپنی ہے طاعت کے رنگ میں رنگیں<br />\nتو درس گاہِ رموزِ وفا کی ہے تفسیر<br />\nاسی اصول کو ہم کیمیا سمجھتے ہیں<br />\nنہیں ہے غیرِ اطاعت جہان میں اکسیر<br />\nمدد جہان میں کرتے ہیں آپ ہم اپنی<br />\nغریب دل کے ہیں لیکن مزاج کے ہیں امیر<br />\nمگر حضور نے ہم پر کیا ہے وہ احساں<br />\nکہ جس کے ذوق سے شیریں ہوا لبِ تقریر<br />\nوہ لوگ ہم ہیں کہ نیکی کو یاد رکھتے ہیں<br />\nاِسی سبب سے زمانے میں اپنی ہے توقیر<br />\nدعا نکلتی ہے دل سے حضور شاد رہیں<br />\nرہیں جہان میں عظمت طرازِ تاج و سریر<br />\nعجب طرح کا نظارہ ہے اپنی محفل میں<br />\nکہ جس کے حسن پہ نازاں ہے خامۂ تحریر<br />\nہوئے ہیں رونقِ محفل جنابِ ولیم بل<br />\nضیائے مہر کی صورت ہے جن کی ہر تدبیر<br />\nیہ علم و فضل کی آنکھوں کا نور ہیں واللہ<br />\nانہی کی ذات سے حاصل ہے مہر کو تنویر<br />\nخدا انہیں بھی زمانے میں شاد کام رکھے<br />\nیہ وہ ہیں دہر میں جن کا نہیں عدیل و نظیر<br />\nقمر کے گرد ستارے ہیں ہم عناں کیا ہیں<br />\nہے جس طرح کا شہنشہ اسی طرح کے وزیر<br />\nخوشا نصیب کہ یہ ہمرہِ حضور آئے<br />\nہماری بزم کی یکبار بڑھ گئی توقیر<br />\nبڑھے جہان میں اقبال ان مشیروں کا<br />\nکہ ان کی ذات سراپا ہے عدل کی تصویر۱<br />\n۱- مخزن فروری ۱۹۰۲ء<br />\nخ<br />\nدین و دنیا<br />\nدہلی دروازے کی جانب ایک دن جاتا تھا میں<br />\nشام کو گھر بیٹھے رہنا قابلِ الزام ہے<br />\nخضر صورت مولوی صاحب کھڑے تھے اک وہاں<br />\nہم مسلمانوں میں ایسی مولویّت عام ہے<br />\nوعظ کہتے تھے ’’کوئی مسلم نہ انگریزی پڑھے<br />\nکفر ہے آغاز اس بولی کا ، کفر انجام ہے‘‘<br />\nمیں نے یہ سن کر کیا ان کو مخاطب اس طرح<br />\n’’آپ کا ہونا بھی اپنی گردشِ ایّام ہے<br />\nکیوں مسلمانوں کی کشتی کو الٹ دیتے نہیں<br />\nآپ کے دل میں جو اتنی کاوشِ انجام ہے<br />\nکفر کی تعریف میں کہتے ہیں انگریزی ہے شرط<br />\nآپ کی منطق بھی حضرت قابلِ انعام ہے<br />\nپھر اسی پر اکتفا کرتے نہیں ، کہتے ہیں یہ<br />\nمذہبِ منصور ہے ، مقبولِ خاص و عام ہے<br />\nواہ کیا کہنا ہے ، کیا تاثیر ہے ، کیا وعظ ہے<br />\nآپ کی ہر بات گویا بمبئی کا آم ہے<br />\nادّعائے حُبّ دیں ہے آپ کو اس وعظ پر<br />\nایسی حُب کو لام کی تشدید سے سَلّام ہے<br />\nمسلموں کو فکرِ دیں ہو فکرِ دنیا کچھ نہ ہو<br />\nکچے حنظل کی طرح یہ بھی خیالِ خام ہے<br />\nبندہ پرور اب تو ہم چالوں میں آنے کے نہیں<br />\nآپ کی دیں داریوں کا راز طشت ازبام ہے<br />\nخوب قرآں کو بنایا دام تزویر آپ نے<br />\nکامیابی کیوں نہ ہو حضرت یہ خاصا دام ہے<br />\nصدقے جائوں فہم پر دنیا نہیں دیں سے الگ<br />\nیہ تو اک پابندیٔ احکامِ دیں کا نام ہے<br />\nبندہ پرور بندگی اپنی یہیں سے ہو قبول<br />\nوعظ اب ایسا صدائے مرغِ بے ہنگام ہے<br />\nان سے پوچھو ہند ہی کیا رہ گیا تھا آپ کو<br />\nاور بھی تو دیس ہیں آخر جہاں آرام ہے<br />\nباندھیے بستر کہ ان وعظوں کی خاطر سامنے<br />\nانڈیمن ہے ، چین ہے ، جاپان ہے ، آسام ہے<br />\nجب کہا حضرت!کہ ہیں اب ڈھنگ ہمدردی کے اور<br />\nدین کی تائید انگریزی پڑھوں کا کام ہے‘‘<br />\nجوش میں کیا آئے اک سوڈے کی بوتل کُھل گئی<br />\nگالیوں کے بِس سے منہ ان کا چھلکتا جام ہے<br />\nایسے دینداروں سے تنگ آئے ہیں آخر کیا کریں<br />\nآج سنتے ہیں کہ جیمسٹ (۱) جی کے ہاں ’’لیلام‘‘ ہے<br />\nآپ کی تعریف لکھنی ہے قلم کو اس طرح<br />\nجس طرح گھوڑے کے حق میں سنکھیا ، بادام ہے<br />\nموچی دروازے میں ہیں فخرِ اطّبائے جہاں<br />\nان سے امّید شفا لیکن خیالِ خام ہے<br />\nبیچتے ہیں برف کی قفلی دسمبر میں چہ خوش<br />\nایسے دیںداروں کا سر بے عین و قاف و لام ہے<br />\nنظم چھپوانے جو صدیقی پریس میں ، میں گیا<br />\nمطبعِ مطبوع ہے ، مشہور خاص و عام ہے<br />\nہیں یہاں اک دوست کالج کے زمانے سے مرے<br />\nآپ کے دم سے پریس کی عزّت و اکرام ہے<br />\nنام محی الدین ہے کرتے ہیں وہ احیائے دیں<br />\nآپ کا دینی کتابوں کی اشاعت کام ہے<br />\nمیں نے یہ پوچھا کہ حضرت آپ کو فرصت تو ہے<br />\nنظم چھپوانی ہے مجھ کو اک ذرا سا کام ہے<br />\nدکھ نہ جائے دیکھنا شاعر کا دل انکار سے<br />\nیہ وہ تلخی ہے کہ مثلِ تلخیِ دُشنام ہے<br />\nآج کل لوگوں کو ہے انکار کی عادت بہت<br />\nنام بے چارے حسینوں کا یونہی بدنام ہے<br />\nہنس کے فرمانے لگے یہ انجمن کا کام ہے<br />\nانجمن کاکام کیا ہے خدمتِ اسلام ہے<br />\nہم کریں اس کام کو سو کام اپنے چھوڑ کر<br />\nآپ کیا سمجھے ہیں حضرت یہ بھی کوئی کام ہے<br />\nچھاپ دینا نظم کا مجھ پر گراں کوئی نہیں<br />\nخدمتِ دیں اپنے دل کو جامۂ احرام ہے<br />\nہو اگر فرصت نہ مجھ کو اور سے چھپوا کے دوں<br />\nہو نہ اتنا بھی تو جھوٹا دعویِ اسلام ہے<br />\nنظم ہے آخر کوئی طاعون کا ٹیکا نہیں<br />\nچھاپنا چاہے جو کوئی دس منٹ کا کام ہے<br />\nبات یہ چھوٹی سی ہے لیکن مروّت کو تو دیکھ<br />\nحق تو یہ ہے جوشِ ہمدردی اسی کا نام ہے<br />\nیہ مرّوت ہو عزیزوں کی نگاہوں میں اگر<br />\nپھر وہی ہم ہیں وہی شوکت وہی اسلام ہے<br />\nاس کہانی کے بیاں سے تھی غرض اک اور ہی<br />\nمیرے ہر مصرع میں مخفی صنعتِ ایہام ہے<br />\nاس طرح دنیا کا بندہ بھی نہ ہونا چاہیے<br />\nایسی دنیا ہو تو نورالدین ، گنگارام ہے<br />\nچاہیے ہر کام میں ہو دین کی خدمت کا پاس<br />\nحضرتِؐ مدفونِ یثرب کا یہی پیغام ہے<br />\nروح ہے جب تک بدن میں عشق ہم جنسوں سے ہو<br />\nعشق بھی اک مذہبِ اسلام ہی کا نام ہے<br />\nہے دماغوں کی لطافت کچھ اسی کا سوز و ساز<br />\nعشق اس دنیا کی انگیٹھی میں عودِ خام ہے<br />\nسر جھکائے ایک دن جاتا تھا ٹکسالی کو میں<br />\nدائیں بائیں گُھورنے سے آنکھ کو کیا کام ہے<br />\nآ رہا تھا میرے پیچھے کوئی یہ کہتا ہوا<br />\nآہ یہ دنیا سراپا مایۂ آلام ہے<br />\nبابو جی درویش ہوں میں ہو چکا آٹا مرا<br />\nفکر ہے فردا کی اور دل ہے کہ بے آرام ہے<br />\nعلمِ دیں کا شوق ہے دنیا سے مطلب کچھ نہیں<br />\nدال دل کو اپنے دالِ دین سے ادغام ہے<br />\nگائوں سے یاں کھینچ لایا ہے مجھے پڑھنے کا شوق<br />\nعلم دیں کے ساتھ اپنے دل کو نسبت تام ہے<br />\nیہ کہا اور جھٹ دکھا دی اک پرانی سی کتاب<br />\nمیں نے یہ سمجھا کوئی ڈگری ہے یا اسٹام ہے<br />\nمیں نے یہ سن کر کہا دُکھتے ہوئے دل سے اسے<br />\nواہ کیا نیّت ہے ، کیا اوقات ، کیا اسلام ہے<br />\nخوار ہے تو جیسے اسٹیشن پہ ہو بلٹی کا مال<br />\nتیری دیںداری کا یہ ذلّت ہی کیا انجام ہے<br />\nنیچری مجھ کو سمجھ کر ہو گئے کافور آپ<br />\nآج کل سچی نصیحت کا یہی انعام ہے<br />\nالغرض دیں ہو تو اس کے ساتھ کچھ دنیا بھی ہو<br />\nورنہ روزِ روشنِ اسلام کی پھر شام ہے<br />\nدین ، دنیا کا محافظ ہے اگر سمجھے کوئی<br />\nجیسے بچے کے گلے میں ناخنِ ضرغام ہے<br />\nیوں تو اس دنیائے دوں میں سیکڑوں امراض ہیں<br />\nپر بخیلوں کے لیے چندہ بھی اک سرسام ہے<br />\nچندہ جب لینے گئے کہلا دیا بیمار ہیں<br />\nٹل گئے جس دم کہا پہلے سے کچھ آرام ہے<br />\nذکر جب اقبال کا آیا تو بول اٹھا کوئی<br />\nرہتا ہے بھاٹی میں اک دیوانۂ اصنام ہے<br />\n۱ – جیمسٹ جی ایک پارسی تھا جس کا نیلام گھر اس زمانے میں بہت مشہور تھا۔<br />\nخ<br />\nاسلامیہ کالج کا خطاب پنجاب کے مسلمانوں سے<br />\nبند اوّل<br />\nہم سخن ہونے کو ہے معمار سے تعمیر آج<br />\nآئینے کو ہے سکندر سے سرِ تقریر آج<br />\nنقش نے نقّاش کو اپنا مخاطب کر لیا<br />\nشوخیٔ تحریر سے گویا ہوئی تصویر آج<br />\nسن کے کیا کہتی ہے دیکھیں بادِ عنبر بارِ صبح<br />\nلب کشا ہونے کو ہے اک غنچۂ دلگیر آج<br />\nدیکھئے گُل کس طرح کہتا ہے احوالِ خزاں<br />\nمانگ کر لایا ہے بلبل سے لبِ تقریر آج<br />\nعشق ہر صورت سے ہے آمادئہ تزئینِ حسن<br />\nہے پرِ پروانہ سے کارِ لبِ گل گیر آج<br />\nگرمیٔ فریاد کی آتش گدازی دیکھنا<br />\nشمع کے اشکوں میں ہے لپٹی ہوئی تنویر آج<br />\nآہ میں یارب وہ کیا انداز معشوقانہ تھا<br />\nجوشِ لذّت میں فدا ہو ہو گئی تاثیر آج<br />\nعقدے کھل جانے کو ہیں مثلِ دہانِ روزہ دار<br />\nہے ہلالِ عید اپنا ناخنِ تدبیر آج<br />\nدیکھیے اس سحر کا ہوتا ہے کس کس پر اثر<br />\nہے دخانِ شمعِ محفل سرمۂ تسخیر آج<br />\nزینت محفل ہیں فرہادانِ شیرینِ عطا<br />\nاس محل میں ہے رواں ہونے کو جوئے شیر آج<br />\nصبر را از منزلِ دل پابجولاں کردہ ام<br />\nگیسوئے مقصود را آخر پریشاں کردہ ام</p>\n<p>بند دوم<br />\nآج ہم حالِ دلِ درد آشنا کہنے کو ہیں<br />\nاس بھری محفل میں اپنا ماجرا کہنے کو ہیں<br />\nہر نفس پیچیدہ ہے مانند دُورِ شمعِ طور<br />\nداستانِ دلکشِ مہر و وفا کہنے کو ہیں<br />\nدیکھیے محفل میں تڑپاتا ہے کس کس کو یہ شور<br />\nمرثیہ اپنے دلِ گم گشتہ کا کہنے کو ہیں<br />\nبوئے گل لپٹی ہوئی ہو غنچۂ منقار میں<br />\nورنہ مرغانِ چمن ، رنگیں نوا کہنے کو ہیں<br />\nتجھ کو اے شوقِ جراحت دیں تسلّی کس طرح<br />\nآہ ! یہ تیرِ نظر بھی بے خطا کہنے کو ہیں<br />\nقصۂ مطلب طویل و دفترِ تقریر تنگ<br />\nخود بخود کوئی سمجھ جائے کہ کیا کہنے کو ہیں<br />\nمحفلِ عشرت میں ہے کیا جانے کس کا انتظار<br />\nآج ہر آہٹ کو ہم آوازِ پا کہنے کو ہیں<br />\nہے سوئے منزل رواں ہونے کو اپنا کارواں<br />\nہم صریرِ خامہ کو بانگِ درا کہنے کو ہیں</p>\n<p>ہے گہر باری پہ مائل تو جو اے دستِ کرم<br />\nہم تجھے ابرِ سخا ، بحرِ عطا کہنے کو ہیں<br />\nخود بخود منہ سے نکل جانا بھی اچھا ہے مگر<br />\nدم تو لے آخر ، تجھے اے مدّعا! کہنے کو ہیں<br />\nباز اعجازِ مسیحا را ہویدا کردہ ام<br />\nپیکرے را بازبانِ خامہ گویا کردہ ام<br />\nبند سوم<br />\nابر بن کر تم جو اس گلشن پہ گوہر بار ہو<br />\nبخت سبزے کا مثال دیدئہ بیدار ہو<br />\nمیں صدف ، تم ابرِ نیساں ، میں گلستاں ، تم بہار<br />\nمزرعِ نوخیز میں ، تم ابر دریا بار ہو<br />\nمیں نتیجہ اک حدیثِ امیِؐ یثرب کا ہوں<br />\nتم اسی امیؐ کی امّت کے علمبردار ہو<br />\nاک مہِ نو آسمان علم و حکمت پر ہوں میں<br />\nتم بھی اک فوجِ ہلالی کے سپہ سالار ہو<br />\nنام لیوا اک دیارِ علم و حکمت کا ہوں میں<br />\nاور تم اگلے زمانوں کے وہی انصار ہو<br />\nیاں کبھی بادِ خزاں کا رنگ جم سکتا نہیں<br />\nمیں مسلمانوں کا گلشن ، تم مری دیوار ہو<br />\nتم اگر چاہو تو اس گلشن کے ایسے بھاگ ہوں<br />\nہر کلی گل ہو کے اس کی زینتِ دستار ہو<br />\nرہنے والے انتخابِ ہفت کشور کے ہو تم<br />\nکیوں نہ اس گلشن کی نکہت روکشِ تاتار ہو<br />\nمیری دیواروں کو چھو جائے جو اکسیرِ عطا<br />\nخاک بھی میری مثالِ گوہرِ شہوار ہو<br />\nدیکھ اے ذوقِ خریداری! یہ موقع ہے کہیں<br />\nحسنِ یوسف سے نہ خالی مصر کا بازار ہو<br />\nیوسف علم استم و پنجاب کنعان منِ است<br />\nاز دمیدِ صبحِ حکمت چاکِ دامانِ من است<br />\nبند چہارم<br />\nمجھ میں وہ جادو ہے روتوں کو ہنسا سکتا ہوں میں<br />\nقوم کے بگڑے ہوئوں کو پھر بنا سکتا ہوں میں<br />\nعید ہوں میں اے نگاہِ چشمِ نظّارہ تری<br />\nشاھدِ مقصود کا پردہ اٹھا سکتا ہوں میں<br />\nطیرِ حکمت باغِ دنیا میں ہوں اے صیّاد ! میں<br />\nدام تو سونے کا بنوا لے تو آ سکتا ہوں میں<br />\nطوسیؔ و رازیؔ و سیناؔ و غزالیؔ و ظہیرؔ<br />\nآہ وہ دل کش مرقع پھر دکھا سکتا ہوں میں<br />\nآئیں اڑ اڑ کر پتنگے مصر و روم و شام سے<br />\nشمع اک پنجاب میں ایسی جلا سکتا ہوں میں<br />\nآزما کر تم ذرا دیکھو مرے اعجاز کو<br />\nڈھونڈتی ہیں جس کو آنکھیں وہ دکھا سکتا ہوں میں<br />\nگوش بر آواز تھا مغرب کبھی جس کے لیے<br />\nوہ صدا پھر اس زمانے کو سنا سکتا ہوں میں<br />\nناز تھا جس پر کبھی غرناطہ و بغداد کو<br />\nپھر وہی محفل زمانے کو دکھا سکتا ہوں میں<br />\nگھر کسی کا جن کی ضو سے غیرتِ مشرق بنے<br />\nاس انوکھی شان کے موتی لٹا سکتا ہوں میں<br />\nکارواں سمجھے اگر خضرِ رہِ ہمّت مجھے<br />\nمنزلِ مقصود کا رستا دکھا سکتا ہوں میں<br />\nاز خُمِ حکمت بروں کردم شرابِ ناب را<br />\nہاں ، مبارک سرزمینِ خطۂ پنجاب را<br />\nبند پنجم<br />\nبن گیا ہے دستِ سائل دامنِ گلزار کیا<br />\nباغ پر چھایا ہوا ہے ابرِ گوھر بار کیا<br />\nکچھ ہوا ایسی چلے یا رب کہ گلشن خیز ہو<br />\nخار کیا ، گل کی کلی کیا ، غنچۂ منقار کیا<br />\nحسن خود منّتِ کشِ چشمِ تماشائی ہوا<br />\nاب نہیں دنیا میں باقی طالبِ دیدار کیا<br />\nاک جہاں آیا ہے گل گشتِ چمن کے واسطے<br />\nباغباں باہر نہ پھینکے گا چمن کے خار کیا<br />\nزندگی اپنی زمانے میں تمہارے دم سے ہے<br />\nہے خطِ دستِ کرم میرے نفس کا تار کیا<br />\nہاں جسے چھونا ہو دامانِ ثریّا کو کبھی<br />\nایک دو اینٹوں سے اٹھ سکتی ہے وہ دیوار کیا<br />\nتیغ کے بھی دن کبھی تھے اب قلم کا دور ہے<br />\nبن گئی کشور کشا یہ کاٹھ کی تلوار کیا<br />\nخوبیِ قسمت سے پہنچا علم کا یوسف یہاں<br />\nورنہ کیا پنجاب اور پنجاب کا بازار کیا<br />\nمجھ سے وابستہ نہیں کیا آبرو پنجاب کی<br />\nتیر کی صورت نہیں ہیں طعنۂ اغیار کیا<br />\nآرزوئے دل کو بھی کہنا کوئی دشوار ہے<br />\nکام خاموشی سے تجھ کو اے لبِ اظہار کیا<br />\nگوش را جویائے آوازِ غریباں کردئہ<br />\nشانہ را مائل بہ گیسوئے پریشاں کردئہ<br />\nبند ششم<br />\nکیوں نہ دیوانے ہوں لب سوزِ نہاں کے واسطے<br />\nڈھونڈ کر محفل نکالی داستاں کے واسطے<br />\nاس بھری محفل میں اپنا رازِ دل کہتا ہوں میں<br />\nباغ ہی زیبا ہے بلبل کی فغاں کے واسطے<br />\nطعنہ زن ہے ضبط اور لذّت بڑی افشا میں ہے<br />\nہے کوئی مشکل سی مشکل رازداں کے واسطے<br />\nجس نے پایا اپنی محنت سے زمانے میں فروغ<br />\nہے وہی اختر جبینِ کہکشاں کے واسطے<br />\nباغباں کا ڈر کہیں ، خطرہ کہیں صیّاد کا<br />\nمشکلیں ہوتی ہیں سو ، اک آشیاں کے واسطے<br />\nخضر ہمّت کا رفیقِ راہِ منزل ہو اگر<br />\nگلستاں تیرے لیے تو گلستاں کے واسطے<br />\nزندگی وہ چاہیے دنیا کی زینت جس سے ہو<br />\nشمعِ روشن بن کے رہ بزمِ جہاں کے واسطے<br />\nتشنہ لب کے پاس جاتا ہے کبھی اٹھ کرکنواں؟<br />\nرخت کب منزل نے باندھا کارواں کے واسطے<br />\nگلشنِ عالم میں وہ دل کش نظارہ ڈھونڈنا<br />\nآنکھ کو فرصت نہ ہو خوابِ گراں کے واسطے<br />\nیہ تو پوشیدہ ہے بے آرامیِ محنت میں کچھ<br />\nجا رہا ہے تو کہاں آرامِ جاں کے واسطے<br />\nروشن از نورِ مہِ حکمت شبستانِ من است<br />\nکآں دُرِ گم گشتۂ مومن بدامانِ من است<br />\nبند ہفتم<br />\nہاں رگِ ہمت کو اپنی جوش میں لائے کوئی<br />\nعشقِ اخواں کا اثر دنیا کو دکھلائے کوئی<br />\nجوشِ ہمدردی میں پنہاں دولتِ ایماں ہے بس<br />\nنقشۂ خیر القروں آنکھوں کو دکھلائے کوئی<br />\nہے پریشاں بادِ ناکامی سے گیسوئے مراد<br />\nشانۂ دستِ عطا سے اس کو سلجھائے کوئی<br />\nبہر استقبال استادہ ہے ہر گل کی کلی<br />\nاس چمن میں صورتِ بادِ صبا آئے کوئی<br />\nیہ گل و گلزار صدقہ امّیِ یثربؐ کا ہے<br />\nدیکھنا اے باغباں غنچہ نہ مرجھائے کوئی<br />\nمدّعا کو یہ سکھایا شورشِ فریاد نے<br />\nخود بخود میری طرح منہ سے نکل آئے کوئی<br />\nکہہ گئی ذوقِ کرم کو شوخی حسنِ طلب<br />\nہاتھ سے عاشق کا دل بن کر نکل جائے کوئی<br />\nاک چھٹا دریا رواں ہونے کو ہے پنجاب میں<br />\nابر کی صورت اٹھے ، اٹھ کر برس جائے کوئی<br />\nتاک میں بیٹھی ہوئی ہے شوخیِ دستِ طلب<br />\nدیکھیے اس بزم سے بچ کر کہاں جائے کوئی<br />\nفکرِ دیں کے ساتھ رکھنا فکرِ دنیا بھی ضرور<br />\nہیں بہت دشمن کہیں دھوکا نہ دے جائے کوئی<br />\nخویش را مسلم ہمی گویند و با ماکار نیست<br />\nرشتۂ تسبیحِ شاں جز رشتۂ زُنّار نیست<br />\nبند ہشتم<br />\nعلم کا محبوب رونق بخشِ کاشانہ تو ہو<br />\nانجمن اپنی مثالِ بزمِ جانانہ تو ہو<br />\nپھر سماں بندھ جائے گا غرناطہ و بغداد کا<br />\nپھر ذرا بھولا ہوا تازہ وہ افسانہ تو ہو<br />\nبزم میں شوقِ میٔ حکمت ہوا پیدا مگر<br />\nمیَ بھی بٹ جائے گی پہلے فکرِ پیمانہ تو ہو<br />\nیہ نظامیّہ سلامت ہے تو پھر سعدیؔ بہت<br />\nپر ذرا ویسا منوّر اپنا کاشانہ تو ہو<br />\nیادگارِ فاتحانِ ہند و اندلس ہو تمھیں<br />\nشان شاہانہ نہ ہو میری، امیرانہ تو ہو<br />\nپائمالی ہے جہاں میں ترکِ حکمت کی سزا<br />\nاس چمن سے مثلِ سبزہ کوئی بیگانہ تو ہو<br />\nوہ غنی ہے علم کی دولت بھی کرتا ہے عطا<br />\nہاں مگر پہلے رَوِش تیری گدایانہ تو ہو<br />\nآنکھ کو بیدار کر دیتی ہے یہ دیوانگی<br />\nکوئی اس حسنِ جہاں آرا کا دیوانہ تو ہو<br />\nرام کر لینا زمانے کا ترے ہاتھوں میں ہے<br />\nزندگی تیری جہاں میں دلربایانہ تو ہو<br />\nجل کے مرجانا چراغِ علم پر مشکل نہیں<br />\nپہلے تیرے دل میں پیدا نور پروانہ تو ہو<br />\nاے کہ حرف اطلَبِوا لَوکَانَ بِالسّین گفتہ ای<br />\nگوہرِ حکمت بہ تارِ جانِ امّت سفتہ ای<br />\nبند نہم<br />\nاے کہ بر دلھا رموزِ عشق آساں کردئہ ای<br />\nسینہ ہا را از تجلّی یوسفستاں کردہ ای<br />\nاے کہ صد طور است پیدا از نشانِ پائے تو<br />\nخاکِ یثرب را تجلّی گاہِ عرفاں کردہ ای<br />\nاے کہ ذاتِ تو نہاں در پردئہ عینِ عرب<br />\nروے خود را در نقابِ میم پنہاں کردہ ای<br />\nاے کہ بعد از تو نبوّت شد بہ ہر مفہوم شرک<br />\nبزم را روشن ز نورِ شمعِ ایماں کردہ ای<br />\nاے کہ ہم نامِ خدا ، بابِ دیارِ علم تو<br />\nاُمّیے بودی و حکمت را نمایاں کردہ ای<br />\nآتشِ الفت بہ دامانِ ربوبیت زدی<br />\nعالمے را صورتِ آئینہ حیراں کردہ ای<br />\nفیضِ تو دشتِ عرب را مطمحِ انظار ساخت<br />\nخاکِ ایں ویرانہ را گلشن بداماں کردہ ای<br />\nدل نہ نالد در فراقِ ماسوائے نورِ تو<br />\nخشک چوبے را ز ہجر خویش گریاں کردہ ای<br />\nگل فرستادن بہ بحرِ بے کراں می زیبدش<br />\nقطرئہ بے مایہ را ہم دستِ طوفاں کردہ ای<br />\nبے عمل را لطف تو لا ’تَقنَطُوا‘ آموز گشت<br />\nبسکہ وا بر ہر کسے بابِ دبستاں کردئہ ای<br />\nہاں دعا کن بہرِ ما ، اے مایۂ ایمانِ ما<br />\nپرُ شود از گوہرِ حکمت سرِ دامانِ ما۱<br />\n۱ – سرود رفتہ ص ۳۰<br />\nخ</p>\n<p>شکریۂ انگشتری</p>\n<p>آپ نے مجھ کو جو بھیجی ارمغاں انگشتری</p>\n<p>دے رہی ہے مہر و الفت کا نشاں انگشتری<br />\nزینتِ دستِ حنا مالیدئہ جاناں ہوئی</p>\n<p>ہے مثالِ عاشقاں آتش بجاں انگشتری<br />\nتو سراپا آیتے از سورئہ قرآنِ فیض</p>\n<p>وقفِ مطلق اے سراجِ مہرباں انگشتری<br />\nمیرے ہاتھوں سے اسے پہنے اگر وہ دل ربا</p>\n<p>ہو رموزِ بے دلی کی ترجماں انگشتری<br />\nہو نہ برق افگن کہیں اے طائرِ رنگِ حنا</p>\n<p>تاکتی رہتی ہے تیرا آشیاں انگشتری<br />\nساغرِ مے میں پڑا انگشتِ ساقی کا جو عکس</p>\n<p>بن گئی گردابۂ آبِ رواں انگشتری<br />\nہوں بہ تبدیلِ قوافی فارسی میں نغمہ خواں<br />\nہند سے جاتی ہے سوئے اصفہاں انگشتری<br />\nیا رم از کشمر فرستادست چار انگشتری</p>\n<p>چار در صورت بمعنی صد ہزار انگشتری<br />\nچار را گر صد ہزار آوردہ ام اینک دلیل</p>\n<p>شد قبولِ دستِ یارم ہر چہار انگشتری<br />\nداغ داغ از موجِ مینا کاریش جوشِ بہار</p>\n<p>میدہد چوں غنچۂ گل بوئے یار انگشتری<br />\nدر لہاور۱ آمد و چشمِ تماشا شد تمام</p>\n<p>بود در کشمیر چشمِ انتظار انگشتری<br />\nیار را ساغر بکف انگشتری در دستِ یار</p>\n<p>حلقہ اش خمیازئہ دستِ خمار انگشتری<br />\nما اسیرِ حلقہ اش او خود اسیرِ دستِ دوست</p>\n<p>اللہ اللہ دام و صیّاد و شکار انگشتری<br />\nخاتمِ دستِ سلیماں حلقہ در گوشِ وے است</p>\n<p>اے عجب انگشتری را جاں نثار انگشتری<br />\nوَہ چہ بکشاید بدستِ آں نگارِ سیم تن</p>\n<p>ماند گر زیں پیشتر سربستہ کار انگشتری<br />\nمن دلِ گم گشتہ خود را کجا جویم سراغ</p>\n<p>دُزدیٔ دُزدِ حنا را پردہ دار انگشتری<br />\nراز دارِ دزدہم دزدست در بازارِ حسن</p>\n<p>چشمکِ دزد حنا را راز دار انگشتری<br />\nہر دو باہم ساختند و نقدِ دلہامی برند</p>\n<p>پختہ مغز انگشتِ جاناں ، پختہ کار انگشتری<br />\nنو بہارِ دلفریب انگشتری دردستِ یار</p>\n<p>بوسہ بر دستش زند لیل و نہار انگشتری<br />\nبوالہوس ز انگشتری طرزِ اطاعت یادگیر</p>\n<p>می نہد سر بر خطِ فرمانِ یار انگشتری<br />\nماہِ نو قالب تہی کر دست از حسرت بہ چرخ</p>\n<p>جلوہ فرماشد چو در انگشتِ یار انگشتری<br />\nارمغانم سلکِ گوہرہاست یعنی ایں غزل</p>\n<p>کز سراجم نور ہا آمد چہار انگشتری<br />\nگشت اے اقبال مقبولِ امیرِ مُلک حسن</p>\n<p>کرد وا مارا گرہ آخر ز کار انگشتری۲<br />\n۱ – لاہور کا دوسرا نام جن کو امیر خسروؒ ’’قران السعدین‘‘ میں استعمال فرماتے ہیں (اقبال)<br />\n۲ – سرودِ رفتہ ص ۶۰<br />\nخ<br />\nماتم پسر<br />\nاندھیرا صمدؔ کا مکاں ہو گیا</p>\n<p>وہ خورشیدِ روشن نہاں ہو گیا<br />\nبیاباں ہماری سرا بن گئی</p>\n<p>مسافر وطن کو رواں ہو گیا<br />\nگیا اڑ کے وہ بلبلِ خوش نوا</p>\n<p>چمن پائمالِ خزاں ہو گیا<br />\nنہیں باغِ کشمیر میں وہ بہار</p>\n<p>نظر سے جو وہ گل نہاں ہو گیا<br />\nگیا کارواں ، اور میں راہ میں</p>\n<p>غبارِ رہِ کارواں ہو گیا<br />\nگرا کٹ کے آنکھوں سے لختِ جگر</p>\n<p>مرے صبر کا امتحاں ہو گیا<br />\nبڑھا اور اک دشمن جاںِ ستاں</p>\n<p>دھواں آہ کا آسماں ہو گیا<br />\nستم اس غضب کا خزاں نے کیا</p>\n<p>بیاباں مرا بوستاں ہو گیا<br />\nہوئی غم کی عادت کچھ ایسی مجھے</p>\n<p>کہ غم مجھ کو آرامِ جاں ہو گیا<br />\nکسی نوجواں کی جدائی میں قد</p>\n<p>جوانی میں مثلِ کماں ہو گیا<br />\nجدائی میں نالاں ہو بلبل نہ کیوں</p>\n<p>وہ گل زیبِ باغِ جناں ہو گیا<br />\nوہ سرخی ہے اشکِ شفق رنگ میں</p>\n<p>حریف میٔ ارغواں ہو گیا<br />\nبنایا تھا ڈر ڈر کے جو آشیاں</p>\n<p>وہی نذرِ برقِ تپاں ہو گیا<br />\nکروں ضبط اے ہم نشیںکس طرح</p>\n<p>کہ ہر اشک طوفاں نشاں ہو گیا<br />\nغضب ہے غلامِ حسن کا فراق</p>\n<p>کہ جینا بھی مجھ کو گراں ہو گیا<br />\nدیا چن کے وہ غم فلک نے اسے<br />\nکہ مقبلؔ سراپا فغاں ہو گیا۱<br />\n۱ – مخزن ، جولائی ۱۹۰۲ء<br />\nفریادِ امّت<br />\nدل میں جو کچھ ہے ، نہ لب پر اسے لائوں کیوں کر<br />\nہو چھپانے کی نہ جو بات چھپائوں کیوں کر<br />\nشوقِ نظّارہ یہ کہتا ہے قیامت آئے<br />\nپھر میں نالوں سے قیامت نہ اٹھائوں کیوں کر<br />\nمیری ہستی نے رکھا مجھ سے تجھے پوشیدہ<br />\nپھر تری راہ میں اس کو نہ مٹائوں کیوں کر<br />\nصدمۂ ہجر میں کیا لطف ہے اللہ اللہ<br />\nیہ بھی اک ناز ہے تیرا ، نہ اٹھائوں کیوں کر<br />\nزندگی تجھ سے ہے اے نارِ محبّت میری<br />\nاشکِ غم سے ترے شعلوں کو بجھائوں کیوں کر<br />\nتجھ میں َسو نغمے ہیں اے تارِ ربابِ ہستی<br />\nزخمۂ عشق سے تجھ کو نہ بجائوں کیوں کر<br />\nضبط کی تاب نہ یارائے خموشی مجھ کو<br />\nہائے اس دردِ محبت کو چھپائوں کیوں کر<br />\nبات ہے راز کی پر منہ سے نکل جائے گی<br />\nیہ میٔ کہنہ خُمِ دل سے اچھل جائے گی<br />\nآسماں مجھ کو بجھا دے جو فروزاں ہوں میں<br />\nصورتِ شمع سرِ گورِ غریباں ہوں میں<br />\nہوں وہ بیمار جو ہو فکرِ مداوا مجھ کو<br />\nدرد چپکے سے یہ کہتا ہے کہ درماں ہوں میں<br />\nدیکھنا تو مری صورت پہ نہ جانا گُل چیں<br />\nدیکھنے کو صفتِ نو گُلِ خنداں ہوں میں<br />\nموت سمجھا ہوں مگر زندگیِ فانی کو<br />\nنام آ جائے جو اس کا تو گریزاں ہوں میں<br />\nدور رہتا ہوں کسی بزم سے اور جیتا ہوں<br />\nیہ بھی جینا ہے کوئی جس سے پشیماں ہوں میں<br />\nکنجِ عزلت سے مجھے عشق نے کھینچا آخر<br />\nیہ وہی چیز ہے جس چیز پہ نازاں ہوں میں<br />\nداغِ دل مہر کی صورت ہے نمایاں لیکن<br />\nہے اسے شوق ابھی اور نمایاں ہوں میں<br />\nضبط کی جا کے سنا اور کسی کو ناصح<br />\nاشک بڑھ بڑھ کے یہ کہتا ہے کہ طوفاں ہوں میں<br />\nہوں وہ مضمون کہ مشکل ہے سمجھنا میرا<br />\nکوئی مائل ہو سمجھنے پہ تو آساں ہوں میں<br />\nرند کہتا ہے ولی مجھ کو ، ولی رند مجھے<br />\nسن کے ان دونوں کی تقریر کو حیراں ہوں میں<br />\nزاہدِ تنگ نظر نے مجھے کافر جانا<br />\nاور کافر یہ سمجھتا ہے مسلماں ہوں میں<br />\nکوئی کہتا ہے کہ اقبال ہے صوفی مشرب<br />\nکوئی سمجھا ہے کہ شیدائے حسیناں ہوں میں<br />\nہوں عیاں سب پہ مگر پھر بھی ہیں اتنی باتیں<br />\nکیا غضب آئے نگاہوں سے جو پنہاں ہوں میں<br />\nدیکھ اے چشمِ عدو مجھ کو حقارت سے نہ دیکھ<br />\nجس پہ خالق کو بھی ہو ناز وہ انساں ہوں میں<br />\nمزرعِ سوختۂ عشق ہے حاصل میرا<br />\nدرد قربان ہو جس دل پہ وہ ہے دل میرا<br />\nخ<br />\nکچھ اسی کو ہے مزا دہر میں آزادی کا<br />\nجو ہوا قیدیٔ زنجیرِ پری خانۂ دل<br />\nخ<br />\nآتی ہے اپنی سمجھ اور پہ مائل ہو کر<br />\nآنکھ کھل جاتی ہے انسان کی بے دل ہو کر<br />\nلوگ سودا کو یہ کہتے ہیں ’’برا ہوتا ہے‘‘<br />\nعقل آئی مجھے پابندِ سلاسل ہو کر<br />\nآرزو کا کبھی رونا ، کبھی اپنا ماتم<br />\nاس سے پوچھے کوئی ، کیا دل نے لیا دل ہو کر<br />\nمیری ہستی ہی تو تھی میری نظر کا پردہ<br />\nاٹھ گیا بزم سے میں پردئہ محفل ہو کر<br />\nعین ہستی ہوا ہستی کا فنا ہو جانا<br />\nحق دکھایا مجھے اس نکتے نے باطل ہو کر<br />\nخلق معقول ہے ، محسوس ہے خالق اے دل<br />\nدیکھ نادان ذرا آپ سے غافل ہو کر<br />\nطور پر تونے جو اے دیدئہ موسیٰ دیکھا<br />\nوہی کچھ قیس نے دیکھا پسِ محمل ہو کر<br />\nکیوں کہوں بے خودیِ شوق میں لذّت کیا ہے<br />\nتو نے دیکھا نہیں زاہد کبھی غافل ہو کر<br />\nرہِ الفت میں رواں ہوں ، کبھی افتادہ ہوں<br />\nموج ہو کر ، کبھی خاکِ لبِ ساحل ہو کر<br />\nدمِ خنجر میں دمِ ذبح سما جاتا ہوں<br />\nجوھرِ آئنۂ خنجرِ قاتل ہو کر<br />\nوہ مسافر ہوں ملے جب نہ پتا منزل کا<br />\nخود بھی مٹ جائوں نشانِ رہِ منزل ہو کر<br />\nہے فروغِ دو جہاں داغِ محبّت کی ضیا<br />\nچاند یہ وہ ہے کہ گھٹتا نہیں کامل ہو کر<br />\nدیدئہ شوق کو دیدار نہ ہو ، کیا معنی<br />\nآئے محفل میں جو دیدار کے قابل ہو کر<br />\nعشق کا تیر قیامت تھا الٰہی توبہ<br />\nدل تڑپتا ہے مرا طائرِ بسمل ہو کر<br />\nمیٔ عرفاں سے مرے کاسۂ دل بھر جائے<br />\nمیں بھی نکلا ہوں تری راہ میں سائل ہو کر<br />\n’’المدد سیّدِ مکّی مدنی العربی<br />\nدل و جاں باد فدایت چہ عجب خوش لقبی‘‘<br />\nلاکھ سامان ہے اک بے سرو ساماں ہونا<br />\nمجھ کو جمعیّتِ خاطر ہے پریشاں ہونا<br />\nتیری الفت کی اگر ہو نہ حرارت دل میں<br />\n’’آدمی کو بھی میسر نہیں انساں ہونا‘‘<br />\nیہ شہادت گہِ الفت میں قدم رکھنا ہے<br />\nلوگ آسان سمجھتے ہیں مسلماں ہونا<br />\nدل جو بربادِ محبت ہوا ، آباد ہوا<br />\nسازِ تعمیر تھا اس قصر کو ویراں ہونا<br />\nعلم و حکمت کے مدینے کی کشش ہے مجھ کو<br />\nلطف دے جاتا ہے کیا کیا مجھے ناداں ہونا<br />\nکبھی یثرب میں اویسِ قرنیؓ سے چھپنا<br />\nکبھی برقِ نگہِ موسیِ عمراں ہونا<br />\nقاب قوسین بھی ، دعویٰ بھی عبودیّت کا<br />\nکبھی چلمن کو اٹھانا ، کبھی پنہاں ہونا<br />\nلطف دیتا ہے مجھے مٹ کے تری الفت میں<br />\nہمہ تن شوقِ ہوائے عربستاں ہونا<br />\nیہی اسلام ہے میرا ، یہی ایماں میرا<br />\nتیرے نظّارئہ رخسار سے حیراں ہونا<br />\nخندئہ صبحِ تمنائے براہیم استی<br />\nچہرہ پرداز بحیرت کدئہ میم استی<br />\nحشر میں ابر شفاعت کا گہر بار آیا<br />\nدیکھ اے جنسِ عمل تیرا خریدار آیا<br />\nپیرہن عشق کا جب حسنِ ازل نے پہنا<br />\nبن کے یثرب میں وہ آپ اپنا خریدار آیا<br />\nمیں گیا حشر میں جس دم تو صدا یوں آئی<br />\nدیکھنا دیکھنا وہ کافرِ دیندار آیا<br />\nلطف آنے کا تو جب ہے کہ کسی پر آئے<br />\nورنہ دل اپنا بھی آنے کو تو سو بار آیا<br />\nجوش سودائے محبت میں گریباں اپنا<br />\nمیں نے دیکھا تو نہ ہاتھوں میں کوئی تار آیا<br />\nعشق کی راہ میں اک سیر تھی ہر منزل پر<br />\nنجد کا دشت کہیں مصر کا بازار آیا<br />\nمیں نے سو گلشنِ جنت کو کیا اس پہ نثار<br />\nدشتِ یثرب میں اگر زیرِ قدم خار آیا<br />\nلیں شفاعت نے قیامت میں بلائیں کیا کیا<br />\nعرقِ شرم میں ڈوبا جو گنہگار آیا<br />\nوہ مری شرمِ گنہ اور وہ سفارش تیری<br />\nہائے اس پیار پہ کیا کیا نہ مجھے پیار آیا<br />\nہے ترے عشق کا مے خانہ عجب مے خانہ<br />\nیعنی ہشیار گیا اور میں سرشار آیا<br />\n’’ما عَرفَنا‘‘ نے چھپا رکھی ہے عظمت تیری<br />\n’’قاَب قوسین‘‘ سے کھلتی ہے حقیقت تیری<br />\nلے چلا بحرِ محبت کا تلاطم مجھ کو<br />\nکشتیِ نوح ہے ہر موجۂ قلزم مجھ کو<br />\nحسن تیرا مری آنکھوں میں سمایا جب سے<br />\nتیر لگتی ہے شعاعِ مہ و انجم مجھ کو<br />\nتیرے قربان میں اے ساقیِ مے خانۂ عشق<br />\nمیں نے اک جام کہا تو نے دیے خُم مجھ کو<br />\nخاک ہو کر یہ ملا اوج تری الفت میں<br />\n’’کہ فرشتوں نے لیا بہرِ تیمم مجھ کو‘‘<br />\nگرد آسا سرِ دامن سے لگا پھرتا ہوں<br />\nحشر کے روز بھلا دو نہ کہیں تم مجھ کو<br />\nکوئی دیکھے تو ترے عاشقِ شیدا کا مزاج<br />\nحور سے کہتا ہے چھیڑا نہ کرو تم مجھ کو<br />\nموت آ جائے جو یثرب کے کسی کوچے میں<br />\nمیں نہ اٹھوں جو مسیحا بھی کہے ’’قم‘‘ مجھ کو<br />\nصفتِ نوکِ سرِ خار شبِ فرقت میں<br />\nچبھ رہی ہے نگہِ دیدئہ انجم مجھ کو<br />\nخوف رہتا ہے یہ ہر دم کہ رہِ یثرب سے<br />\nطور کی سمت نہ لے جائے توہّم مجھ کو<br />\nتو نے آنکھوں کے اشارے سے جو تسکیں کر دی<br />\nشورِ محشر ہوا گلبانگِ ترنّم مجھ کو<br />\nاپنا مطلب مجھے کہنا ہے مگر تیرے حضور<br />\nچھوڑ جائے نہ کہیں تابِ تکلّم مجھ کو<br />\nہے ابھی امّتِ مرحوم کا رونا باقی<br />\nدیکھ اے بے خودیِ شوق نہ کر گم مجھ کو<br />\nہمہ حسرت ہوں سراپا غمِ بربادی ہوں<br />\nستمِ دہر کا مارا ہوا فریادی ہوں<br />\nاے کہ تھا نوح کو طوفاں میں سہارا تیرا<br />\nاور براہیم کو آتش میں بھروسا تیرا<br />\nاے کہ مشعل تھا ترا ظلمتِ عالم میں وجود<br />\nاور نورِ نگہِ عرش تھا سایا تیرا<br />\nاے کہ پرتو ہے ترے ہاتھ کا مہتاب کا نور<br />\nچاند بھی چاند بنا پاکے اشارا تیرا<br />\nگرچہ پوشیدہ رہا حسن ترا پردوں میں<br />\nہے عیاں معنیِ ’’لولاک‘‘ سے پایا تیرا<br />\nناز تھا حضرت موسیٰ کو یدِ بیضا پر<br />\nسو تجلی کا محل نقشِ کفِ پا تیرا<br />\nچشمِ ہستی صفتِ دیدئہ اعمٰے ہوتی<br />\nدیدئہ ’’کن‘‘ میں اگر نور نہ ہوتا تیرا<br />\nمجھ کو انکار نہیں آمدِ مہدی سے مگر<br />\nغیر ممکن ہے کوئی مثل ہو پیدا تیرا<br />\nکیا کہوں امّتِ مرحوم کی حالت کیا ہے<br />\nجس سے برباد ہوئے ہم وہ مصیبت کیا ہے<br />\nحال امت کا برا ہو کہ بھلا کہتے ہیں<br />\nصفتِ آئنہ جو کچھ ہے صفا کہتے ہیں<br />\nواعظوں میں یہ تکبّر کہ الٰہی توبہ<br />\nاپنی ہر بات کو آوازِ خدا کہتے ہیں<br />\nان کے ہر کام میں دنیا طلبی کا سودا<br />\nہاں مگر وعظ میں دنیا کو برا کہتے ہیں<br />\nغیر بھی ہو تو اسے چاہیے اچھا کہنا<br />\nپر غضب ہے کہ یہ اپنوں کو برا کہتے ہیں<br />\nفرقہ بندی کی ہوا تیرے گلستاں میں چلی<br />\nیہ وہ ناداں ہیں اسے بادِ صبا کہتے ہیں<br />\nشاہدِ قوم ہوا خنجرِ پیکار سے خوں<br />\nہائے غفلت یہ اسے رنگِ حنا کہتے ہیں<br />\nآہ جس بات سے ہو فتنۂ محشر پیدا<br />\nیہ وہ بندے ہیں اسے فتنہ ربا کہتے ہیں<br />\nجن کی دینداری میں ہے آرزوئے زر پنہاں<br />\nآ کے دھوکے میں انہیں راہ نماکہتے ہیں<br />\nلاکھ اقوام کو دنیا میں اجاڑا اس نے<br />\nیہ تعصّب کو مگر گھر کا دیا کہتے ہیں<br />\nخانہ جنگی کو سمجھتے ہیں بنائے ایماں<br />\nمرض الموت ہے جو اس کو دوا کہتے ہیں<br />\nیہ نصاریٰ کا خدا اور وہ علی شیعوں کا<br />\nہائے کس ڈھنگ سے اچھوں کو برا کہتے ہیں<br />\nمقصدِ لَحمُکَ لَحُمِیُ پہ کھلی ان کی زباں<br />\nیہ تو اک راہ سے تجھ کو بھی برا کہتے ہیں<br />\nتیرے پیاروں کا جو یہ حال ہو اے شافعِ حشر<br />\nمیرے جیسوں کو تو کیا جانیے کیا کہتے ہیں<br />\nبُغض لِلّٰہ کے پردے میں عداوت ذاتی<br />\nدین کی آڑ میں کیا کرتے ہیں ، کیا کہتے ہیں<br />\nجن کا یہ دیں ہو کہ اپنوں سے کریں ترکِ سلام<br />\nایسے بندوں کو یہ بندے ’’صلحا‘‘ کہتے ہیں<br />\nقوم کے عشق میں ہو فکرِ کفن بھی نہ جسے<br />\nیہ اسے بندئہ بے دامِ ہوا کہتے ہیں<br />\nیہ دوا ، صفحۂ ہستی سے نہ مٹ جانا ہو<br />\nدرد کے حد سے گزرنے کو دوا کہتے ہیں<br />\nوصل ہو لیلیِ مقصود سے کیوں کر اپنا<br />\nاخترِ سوختۂ قیس ہے اختر اپنا<br />\nامراء جو ہیں وہ سنتے نہیں اپنا کہنا<br />\nسامنے تیرے پڑا ہے مجھے کیا کیا کہنا<br />\nہم جو خاموش تھے اب تک تو ادب مانع تھا<br />\nورنہ آتا تھا ہمیں حرفِ تمنّا کہنا<br />\nدرد مندوں کا کہیں حال چھپا رہتا ہے<br />\nاپنی خاموشی بھی تھی ایک طرح کا کہنا<br />\nشکوہِ منّت کشِ لب ہے کبھی منّت کشِ چشم<br />\nمیرا کہنا جو ہے رونا تو ہے رونا ، کہنا<br />\nقوم کو قوم بنا سکتے ہیں دولت والے<br />\nیہ اگر راہ پہ آ جائیں تو پھر کیا کہنا<br />\nبادئہ عیش میں سرمست رہا کرتے ہیں<br />\nیاد فرماں نہ ترا اور نہ خدا کا کہنا<br />\nہم نے سو بار کہا ’’قوم کی حالت ہے بری‘‘<br />\nپر سمجھتے نہیں یہ لوگ ہمارا کہنا<br />\nجو مرے دل میں ہے ، کہہ دوں تو کوئی کہہ دے گا<br />\nمنہ پہ ہوتا نہیں ان لوگوں کو اچھّا کہنا<br />\nہم کہیں کچھ تو کہے جائیں ، انہیں کیا پروا<br />\nکوئی کہہ دے تو اثر کرتا ہے کیا کیا کہنا<br />\nان کی محفل میں ہے کچھ بار انہی لوگوں کو<br />\nجن کو آتا ہو سرِ بزم لطیفا کہنا<br />\nدیکھتے ہیں یہ غریبوں کو تو برہم ہو کر<br />\nفقر تھا فخر ترا شاہِ دو عالم ہو کر<br />\nاس مصیبت میں ہے اک تو ہی سہارا اپنا<br />\nتنگ آ کر لبِ فریاد ہوا وا اپنا<br />\nایسی حالت میں بھی امید نہ ٹوٹی اپنی<br />\nنام لیوا ہیں ترے ، تجھ پہ ہے دعوا اپنا<br />\nفرقہ بندی سے کیا راہ نمائوں نے خراب<br />\nہائے ان مالیوں نے باغ اجاڑا اپنا<br />\nہم تو مٹ جائیں گے معمورئہ ہستی سے مگر<br />\nصبر ان راہ نمائوں پہ پڑے گا اپنا<br />\nتری سرکار میں اپنوں کا گلہ کیا کیجیے<br />\nہو ہی جاتا ہے مصیبت میں پرایا اپنا<br />\nہم نے سو راہ اخوّت کی نکالی لیکن<br />\nنہ تو اپنا ہوا اپنا نہ پرایا اپنا<br />\nدیکھ اے نوح کی کشتی کے بچانے والے<br />\nآیا گرداب حوادث میں سفینہ اپنا<br />\nاس مصیبت میں اگر تو بھی ہماری نہ سنے<br />\nاور ہم کس سے کہیں جا کے فسانا اپنا<br />\nہاں برس ابرِ کرم ، دیر نہیں ہے اچھی<br />\nکہ نہ ہونے کے برابر ہوا ہونا اپنا<br />\nلطف یہ ہے کہ پھلے قوم کی کھیتی اس سے<br />\nورنہ ہونے کو تو آنسو بھی ہے دریا اپنا<br />\nاب جو ہے ابر مصیبت کا دھواں دھار آیا<br />\nڈھونڈتا پھرتا ہے تجھ کو دلِ شیدا اپنا<br />\nیوں تو پوشیدہ نہ تھی تجھ سے ہماری حالت<br />\nہم نے گھبرا کے مگر تذکرہ چھیڑا اپنا<br />\nزندگی تجھ سے ہے اے فخرِ براہیم اپنی<br />\nکر دعا حق سے کہ مشکل ہوا جینا اپنا<br />\nایک یہ بزم ہے لے دے کے ہماری باقی<br />\nہے انہی لوگوں کی ہمّت پہ بھروسا اپنا<br />\nداستاں درد کی لمبی ہے ، کہیں کیا تجھ سے<br />\nہے ضعیفوں کو سہارے کی تمنّا تجھ سے<br />\nقوم کو جس سے شفا ہو وہ دوا کون سی ہے<br />\nیہ چمن جس سے ہرا ہو وہ صبا کون سی ہے<br />\nجس کی تاثیر سے ہو عزّتِ دین و دنیا<br />\nہائے اے شافعِ محشر وہ دعا کون سی ہے<br />\nجس کی تاثیر سے یک جان ہو امّت ساری<br />\nہاں بتا دے ہمیں وہ طرزِ وفا کون سی ہے<br />\nجس کے ہر قطرے میں تاثیر ہو یک رنگی کی<br />\nہاں بتا دے وہ میٔ ہوش ربا کون سی ہے<br />\nقافلہ جس سے رواں ہو سوئے منزل اپنا<br />\nناقہ وہ کیا ہے ، وہ آوازِ درا کون سی ہے<br />\nاپنی فریاد میں تاثیر نہیں ہے باقی<br />\nجس سے دل قوم کا پگھلے وہ صدا کون سی ہے<br />\nسب کو دولت کا بھروسا ہے زمانے میں مگر<br />\nاپنی امّید یہاں تیرے سوا کون سی ہے<br />\nاپنی کھیتی ہے اجڑ جانے کو اے ابرِ کرم<br />\nتجھ کو جو کھینچ کے لائے وہ ہوا کون سی ہے<br />\nہے نہاں جن کی گدائی میں امیری سب کی<br />\nآج دنیا میں وہ بزمِ فقرا کون سی ہے<br />\nتیرے قرباں کہ دکھا دی ہے یہ محفل تونے<br />\nمیں نے پوچھا جو اخّوت کی بِنا کون سی ہے<br />\nراہ اس محفلِ رنگیں کی دکھا دے سب کو<br />\nاور اس بزم کا دیوانہ بنا دے سب کو۱<br />\n۱ – سرود رفتہ ، ص ۴۲ ، رودادِ انجمن<br />\nخ<br />\nاہلِ درد<br />\nزندگی دنیا کی مرگِ ناگہانِ اہلِ درد<br />\nموت پیغامِ حیاتِ جاودانِ اہلِ درد<br />\nبند ہو کر اور کھلتی ہے زبانِ اہل درد<br />\nبولتا ہے مثلِ نے ہر استخوانِ اہلِ درد<br />\nیہ وہ پستی ہے کہ اس پستی میں ہے رفعت نہاں<br />\nسر کے بل گرتا ہے گویا نردبانِ اہلِ درد<br />\nآپ بائع آپ ہی نقد و متاع و مشتری<br />\nساری دنیا سے نرالی ہے دکانِ اہلِ درد<br />\nاس خموشی اور گویائی کے صدقے جائیے<br />\nمحوِ شکرِ بے زبانی ہے زبانِ اہلِ درد<br />\nبیخودی میں یہ پہنچ جاتے ہیں اپنے آپ تک<br />\nعین بیداری نہ ہو خوابِ گرانِ اہلِ درد<br />\nکہہ رہی ہے ہر کلی گلزارِ ابراہیم کی<br />\nآگ سے ہوتا ہے پیدا گلستانِ اہلِ درد<br />\nپالیا موسیٰ نے آخر بندئہ اللہ کو<br />\nدرد والوں ہی کو ملتا ہے نشانِ اہلِ درد<br />\nان کی دنیا بھی یہی ، عرشِ معلّیٰ بھی یہی<br />\nدل مکانِ اہلِ درد و لامکانِ اہلِ درد<br />\nہائے کیوں محشرپہ واعظ نے اٹھا رکھی ہے بات<br />\nہے اسی دنیا میں ہوتا امتحانِ اہلِ درد<br />\nدرد ہی کے دم سے ہے ان دل جلوں کی زندگی<br />\nدرد سے پیدا ہوئی روح و روانِ اہلِ درد<br />\nلیتے ہیں داغِ محبّت سے گلِ جنّت مراد<br />\nہائے کیا مرغوب ہے طرزِ بیانِ اہلِ درد<br />\nیہ اجڑ جانے کو آبادی سمجھتے ہیں مگر<br />\nڈھونڈتا ہے راہزن کو کاروانِ اہلِ درد<br />\nارتجالاً ہم نے اے اقبال کہہ ڈالے یہ شعر<br />\nتھی نوازش کو جو فکرِ امتحانِ اہلِ درد<br />\nخ<br />\nدیگر<br />\nصبرِ ایوبِ وفا خُو جزوِ جانِ اہلِ درد<br />\nگریۂ آدم سرشتِ دودمانِ اہلِ درد<br />\nہے سکوں نا آشنا طبعِ جہانِ اہلِ درد<br />\nجوں قمر سائر ہے قطبِ آسمانِ اہلِ درد<br />\nاوجِ یک مشتِ غبارِ آستانِ اہلِ درد<br />\nجوہرِ رفعت بلا گردانِ شانِ اہلِ درد<br />\nپھر رہے ہیں گلشنِ ہستی کے نظّاروں میں مست<br />\nنکہتِ گل ہے شرابِ ارغوانِ اہلِ درد<br />\nابتدا میں شرحِ رمز آیۂ لاتقربا<br />\nکس قدر مشکل تھا پہلا امتحانِ اہلِ درد</p>\n<p>ہم نشیں رونا ہمارا کچھ نیا رونا نہیں<br />\nتھی ہم آہنگِ ندائے ’’کن‘‘ فغانِ اہلِ درد<br />\nشورشِ محشر جسے واعظ نے ہے سمجھا ہوا<br />\nہے وہ گلبانگِ درائے کاروانِ اہلِ درد<br />\nبتکدے کی سمت کیوں جاتا ہے یا رب برہمن<br />\nکعبۂ دل ہی تو ہے ہندوستانِ اہلِ درد<br />\nگرمیِ جوشِ عقیدت سے کیا کرتی ہے طوف<br />\nکعبۂ برقِ بلا ہے آشیانِ اہلِ درد<br />\nذبح ہونا کوچۂ الفت میں ہے ان کی نماز<br />\nہے صدا تکبیر کی گویا اذانِ اہلِ درد<br />\nدار پر چڑھنا نہ تھا ، معراج تھا منصور کو<br />\nتھی وہ سولی در حقیقت نردبانِ اہلِ درد<br />\nموجِ خونِ سرمد و تبریزی و منصور سے<br />\nکس قدر رنگیں ہے یا رب داستانِ اہلِ درد<br />\nتو نے اے انسانِ غافل آہ ! کچھ پروا نہ کی<br />\nبے زباں طائر سمجھتے تھے زبانِ اہلِ درد<br />\nدیدئہ سوزن سے بھی رکھتے ہیں یہ پنہاں اسے<br />\nکوئی کیا دیکھے گا زخمِ بے نشانِ اہلِ درد<br />\nدیکھنے والے سمجھتے تھے دمِ عیسیٰ جسے<br />\nتھی وہ اک موجِ نسیمِ بوستانِ اہلِ درد<br />\nپھرتے رہتے ہیں میان کوچۂ ’’حبل الورید‘‘<br />\nہے اسی آوارگی میں عزّو شانِ اہلِ درد<br />\nکہہ دیا اقبال اک مصرع نوازشؔ نے جو آج<br />\nوہ بہانہ ہو گیا بہرِ بیانِ اہلِ درد۱<br />\n۱ – مخزن ، مئی ۱۹۰۳ء<br />\nخ<br />\nبرگِ گل<br />\nکیوں نہ ہوں ارماں مرے دل میں کلیم اللہ کے<br />\nطور در آغوش ہیں ذرّے تری درگاہ کے<br />\nمیں تری درگاہ کی جانب جو نکلا ، لے اڑا<br />\nآسماں تارے بنا کر میری گردِ راہ کے<br />\nہے زیارت کی تمنّا ، المدد اے سوزِ عشق<br />\nپھول لا دے مجھ کو گلزارِ خلیل اللہ کے<br />\nشانِ محبوبی ہوئی ہے پردہ دارِ شانِ عشق<br />\nہائے کیا رتبے ہیں اس سرکارِ عالی جاہ کے<br />\nتر جو تیرے آستانے کی تمنّا میں ہوئی<br />\nاشک موتی بن گئے چشمِ تماشا خواہ کے<br />\nرنگ اس درگہ کے ہر ذرّے میں ہے توحید کا<br />\nطائرانِ بام بھی طائر ہیں بسم اللہ کے<br />\nچھپ کے ہے بیٹھا ہوا اثبات نفیِ غیر میں<br />\n’’لا‘‘ کے دریا میں نہاں، موتی ہیں ’’اِلا اللہ‘‘ کے<br />\nسنگِ اسود تھا مگر سنگِ فسانِ تیغِ عشق<br />\nزخم میرے کیا ہیں ، دروازے ہیں بیت اللہ کے<br />\nعشق اس کو بھی تری درگاہ کی رفعت سے ہے<br />\nآہ! یہ انجم نہیں ، آنسو ہیں چشمِ ماہ کے<br />\nکس قدر سر سبز ہے صحرا محبّت کا مری<br />\nاشک کی نہریں ہیں اور سائے ہیں نخلِ آہ کے<br />\nتیرے ناخن نے جو کھولی میمِ احمدؐ کی گرہ<br />\nکھل گئے عُقدے جہاں میں ہر خدا آگاہ کے<br />\nمیرے جیسے بے نوائوں کا بھلا مذکور کیا<br />\nقیصر و فغفور درباں ہیں تری درگاہ کے<br />\nمحوِ اظہارِ تمنائے دلِ نا کام ہوں<br />\nلاج رکھ لینا کہ میں اقبال کا ہم نام ہوں۱<br />\nسہمی پھرتی ہے شفا میرے دلِ بیمار سے<br />\nاے مسیحا دم ! بچالے مجھ کو اس آزار سے<br />\nاے ضیائے چشمِ عرفاں ، اے چراغِ راہِ عشق<br />\nتنگ آیا ہوں جفائے چرخِ ناہنجار سے<br />\nسینۂ پاکِ علیؓ جن کا امانت دار تھا<br />\nاے شہِ ذی جاہ ! تو واقف ہے ان اسرار سے<br />\nہند کا داتا ہے تو تیرا بڑا دربار ہے<br />\nکچھ ملے مجھ کو بھی اس دربارِ گوہر بار سے<br />\nاک نظر میں خسروِ ملکِ سخن خسرو ہوا<br />\nمیں کہیں خالی نہ پھر جائوں تری سرکار سے<br />\nتاک میں بیٹھی ہے بجلی میرے حاصل کے لیے<br />\nبیر ہے بادِ بہاری کو مرے گلزار سے<br />\nآج کل اصغر جو تھے اکبر ہیں اور مولا غلام<br />\nہیں مجھے شکوے ہزاروں چرخِ کج رفتار سے<br />\nکیا کروں اوروں کا شکوہ اے امیرِ ملکِ فقر!<br />\nدشمنی میں بڑھ گئے اہلِ وطن اغیار سے<br />\nکہہ رہے ہیں مجھ کو پربستہ قفس میں دیکھ کر<br />\nاڑ نہ جائے یہ کہیں پر کھول کر منقار سے<br />\nگریۂ شبنم پہ گل ہنستے ہیں کیا بے درد ہیں<br />\nوہ جو تھی بوئے محبت اڑ گئی گلزار سے<br />\nگھات میں صیّاد ، مائل آشیاں سوزی پہ برق<br />\nباغ بھی بگڑا ہوا ہے عندلیبِ زار سے<br />\nکہہ دیا تنگ آ کے اتنا بھی کہ میں مجبور تھا<br />\nخامشی ممکن نہیں خو کردئہ گفتار سے<br />\nہاں قسم دیتا ہوں میں مد فونِ یثربؐ کی تجھے<br />\nکر دعا حق سے کہ میں چھٹ جائوں اس آزار سے<br />\nسخت ہے میری مصیبت ، سخت گھبرایا ہوں میں<br />\nبن کے فریادی تری سرکار میں آیا ہوں میں<br />\nکیمیا سے بھی فزوں ہے تیری خاکِ در مجھے<br />\nہاں عطا کر دے مرے مقصود کا گوہر مجھے<br />\nتو ہے محبوبِ الٰہی ، کر دعا میرے لیے<br />\nیہ مصیبت ہے مثالِ فتنۂ محشر مجھے<br />\nآہ اس غم میں اگر تو نے خبر میری نہ لی<br />\nغرق کر ڈالے گی آخر کو یہ چشمِ تر مجھے<br />\nہو اگر یوسف مرا زحمت کشِ چاہِ الم<br />\nچَین آئے مصرِ آزادی میں پھر کیونکر مجھے<br />\nآپ یہ وقفِ تپش ہم صورتِ سیماب ہے<br />\nکیا تسلّی دے بھلا میرا دلِ مضطر مجھے<br />\nکیا کہوں میں قصۂ ہمدردیِ اہلِ وطن<br />\nتیر کوئی بھیجتا ہے اور کوئی نشتر مجھے<br />\nیہ خوشی پھیلی مرے غم سے کہ شادی مرگ ہیں<br />\nزندگانی ہو گئی ہے موت سے بدتر مجھے<br />\nاس بڑی سرکار کے قابل مری فریاد ہے<br />\nچل، حضوری میں شہِ یثربؐ کی تو لے کر مجھے<br />\nمیرا کیا منہ ہے کہ اس سرکار میں جائوں مگر<br />\nتیرے جیسا مل گیا تقدیر سے رہبر مجھے<br />\nواسطہ دوں گا اگر لختِ دل زہرا ؓ کا میں<br />\nغم میں کیوں کر چھوڑ دیں گے شافعِ محشرؐ مجھے<br />\nہوں مریدِ خاندانِ خفتۂ خاکِ نجف<br />\nموجِ دریا آپ لے جائے گی ساحل پر مجھے<br />\nرونے والا ہوں شہیدِ کربلا کے غم میں میں<br />\nکیا دُرِ مقصد نہ دیں گے ساقیِ کوثر مجھے<br />\nدل میں ہے مجھ بے عمل کے داغِ عشقِ اہلِ بیت<br />\nڈھونڈتا پھرتا ہے ظّلِ دامنِ حیدرؓ مجھے<br />\nجا ہی پہنچے گی صدا پنجاب سے دہلی تلک<br />\nکر دیا ہے گرچہ اس غم نے بہت لاغر مجھے<br />\nآہ ! تیرے سامنے آنے کے ناقابل ہوں میں<br />\nمنہ چھپا کر مانگتا ہوں تجھ سے وہ سائل ہوں میں<br />\nخ<br />\nشیشۂ ساعت کی ریگ<br />\nاے مُشتِ گردِ میداں ، اے ریگ سرخ صحرا<br />\nکس فتنہ خوُ نے تجھ سے دشتِ عرب چھڑایا<br />\nصر صر کے دوش پر تو اڑتی پھری ہے صدیوں<br />\nبلّور کے مکاں میں کرتی ہے اب بسیرا<br />\nہے خار زارِ غربت تیرے لیے یہ شیشہ<br />\nقصرِ بلّور جس کو میری نظر نے سمجھا<br />\nتیرے سکوت میں ہے سو داستاں پرانی<br />\nعہدِ کہن بھی گویا دیکھا ہوا ہے تیرا<br />\nاس دن کی یاد اب تک باقی ہے تیرے دل میں<br />\nکنعاں کا قافلہ جب سوئے حجاز آیا<br />\nدیکھے ہوئے ہیں تیرے فرعون کے سپاہی<br />\nتو ہو چکی ہے شاید پامالِ قومِ موسیٰ<br />\nچومے تھے تو نے اڑ کر مریم کے پائے نازک<br />\nٹوٹا جو ناصرہ کی تقدیر کا ستارا<br />\nشاید گواہ ہے تو اس روز کے ستم پر<br />\nیثرب کا چاند جس دم اپنے وطن سے نکلا<br />\nہو کس طرح بھلا تو اس نقشِ پا سے غافل<br />\nجس نے ترے وطن کو جنت بنا دیا تھا<br />\nاے ریگِ سرخ تیرا ہر ذرّہ کہہ رہا ہے<br />\nمیں جانتا ہوں قصّہ میدانِ کربلا کا<br />\nتو گردِ پا ہے شاید بصرہ کے زائروں کی<br />\nبانگِ درا سے تیرا ہر ذرّہ ہے شناسا<br />\nطرزِ نفس شماری شیشے سے تو نے سیکھی<br />\nجاسوس بن گئی تو اقلیمِ زندگی کی۱<br />\n۱ – خواجہ محمد اقبال ، حضرت کے ایک مرید خاص کا نام تھا ، جن پر ان کی بڑی نظر عنایت تھی-<br />\n۲ – سرود ِرفتہ ص ۸۶<br />\nخ<br />\nدربارِ بہاول پور<br />\nبزمِ انجم میں ہے گو چھوٹا سا اک اختر ، زمیں<br />\nآج رفعت میں ثریّا سے بھی ہے اوپر زمیں<br />\nاوج میں بالا فلک سے ، مہر سے تنویر میں<br />\nکیا نصیبہ ہے رہی ہر معرکے میں ور زمیں<br />\nانتہائے نور سے ہر ذرّہ اختر خیز ہے<br />\nمہر و ماہ و مشتری صیغے ہیں اور مصدر زمیں<br />\nلے کے پیغامِ طرب جاتی ہے سوئے آسماں<br />\nاب نہ ٹھہرے گی کبھی اطلس کے شانوں پر زمیں<br />\nشوق بِک جانے کا ہے فیروزئہ گردوں کو بھی<br />\nمول لیتی ہے لٹانے کے لیے گوہر زمیں<br />\nبسکہ گلشن ریز ہے ہر قطرئہ ابرِ بہار<br />\nہے شگفتہ صورتِ طبعِ سخن گستر زمیں<br />\nبرگِ گل کی رگ میں ہے جنبش رگِ جاں کی طرح<br />\nہے امیں اعجازِ عیسیٰ کی کہ افسوں گر زمیں<br />\nخاک پر کھینچیں جو نقشہ مرغِ بسم اللہ کا<br />\nقوتِ پرواز دے دے حرفِ قُم کہہ کر زمیں<br />\nصاف آتا ہے نظر صحنِ چمن میں عکسِ گل<br />\nبن گئی آپ اپنے آئینے کی روشن گر زمیں<br />\nاس قدر نظّارہ پرور ہے کہ نرگس کے عوض<br />\nخاک سے کرتی ہے پیدا چشمِ اسکندر زمیں<br />\nامتحاں ہو اس کی وسعت کا جو مقصودِ چمن<br />\nخواب میں سبزے کے آئے آسماں بن کر زمیں<br />\nچاندنی کے پھول پر ہے ماہِ کامل کا سماں<br />\nدن کو ہے اوڑھے ہوئے مہتاب کی چادر زمیں<br />\nآسماں کہتا ہے ظلمت کا جو ہو دامن میں داغ<br />\nدھوئے پانی چشمۂ خورشید سے لے کر زمیں<br />\nچومتی ہے ، دیکھنا جوشِ عقیدت کا کمال<br />\nپائے تختِ یادگارِ عّمِ پیغمبرؐ زمیں<br />\nزینت مسند ہوا عبّاسیوں کا آفتاب<br />\nہو گئی آزادِ احسانِ شہِ خاور زمیں<br />\nیعنی نوابِ بہاول خاں ، کرے جس پر فدا<br />\nبحر موتی ، آسماں انجم ، زر و گوہر زمیں<br />\nجس کے بدخواہوں کی شمعِ آرزو کے واسطے<br />\nرکھتی ہے آغوش میں صد موجۂ صرصر زمیں<br />\nجس کی بزمِ مسند آرائی کے نظّارے کو آج<br />\nدل کے آئینے سے لائی دیدئہ جوہر زمیں<br />\nفیضِ نقشِ پا سے جس کے ہے وہ جاں بخشی کا ذوق<br />\nشمع سے لیتی ہے پروانے کی خاکستر زمیں<br />\nجس کی راہِ آستاں کو حق نے وہ رتبہ دیا<br />\nکہکشاں اس کو سمجھتا ہے فلک ، محور زمیں<br />\nآستانہ جس کا ہے اس قوم کی امّیدگاہ<br />\nتھی کبھی جس قوم کے آگے جبیں گستر زمیں<br />\nجس کے فیض پا سے ہے شفّاف مثلِ آئنہ<br />\nچشمِ اعدا میں چھپا کر خاک کا عنصر زمیں<br />\nجس کے ثانی کو نہ دیکھے مدّتوں ڈھونڈے اگر<br />\nہاتھ میں لے کر چراغِ لالۂ احمر زمیں<br />\nوہ سراپا نور اک مطلع خطابیّہ پڑھوں<br />\nجس کے ہر مصرع کو سمجھے مطلعِ خاور زمیں<br />\nاے کہ فیضِ نقشِ پا سے تیرے گل برسر زمیں<br />\nاے کہ تیرے دم قدم سے خسروِ خاور زمیں<br />\nاے کہ تیرے آستاں سے آسماں انجم بہ جیب<br />\nاے کہ ہے تیرے کرم سے معدنِ گوہر زمیں<br />\nلے کے آئی ہے برائے خطبۂ نامِ سعید<br />\nچوبِ نخلِ طور سے ترشا ہوا منبر زمیں<br />\nتیری رفعت سے جو یہ حیرت میں ہے ڈوبا ہوا<br />\nجانتی ہے مہر کو اک مہرئہ ششدر زمیں<br />\nہے سراپا طور عکسِ روئے روشن سے ترے<br />\nورنہ تھی بے نور مثلِ دیدئہ عبہر زمیں<br />\nمایۂ نازش ہے تو اس خانداں کے واسطے<br />\nاب تلک رکھتی ہے جس کی داستاں ازبر زمیں<br />\nہو ترا عہدِ مبارک صبحِ حکمت کی نمود<br />\nوہ چمک پائے کہ ہو محسودِ ہر اختر زمیں<br />\nسامنے آنکھوں کے پھر جائے سماں بغداد کا<br />\nہند میں پیدا ہو پھر عبّاسیوں کی سرزمیں<br />\nمحو کر دے عدل تیرا آسماں کی کج روی<br />\nکلّیات دہر کے حق میں بنے مسطر زمیں<br />\nصلح ہو ایسی ، گلے مل جائیں ناقوس و اذاں<br />\nساتھ مسجد کے رکھے بت خانۂ آزر زمیں<br />\nنامِ شاہنشاہِ اکبر زندئہ جاوید ہے<br />\nورنہ دامن میں لیے بیٹھی ہے سو قیصر زمیں<br />\nبادشاہوں کی عبادت ہے رعیّت پروری<br />\nہے اسی اخلاص کے سجدے سے قائم ہر زمیں<br />\nہے مروّت کی صدف میں گوہرِ تسخیر دل<br />\nیہ گہر وہ ہے کرے جس پر فدا کشور زمیں<br />\nحکمراں مستِ شرابِ عیش و عشرت ہو اگر<br />\nآسماں کی طرح ہوتی ہے ستم پرور زمیں<br />\nعدل ہو مالی اگر اس کا یہی فردوس ہے<br />\nورنہ ہے مٹی کا ڈھیلا ، خاک کا پیکر زمیں<br />\nہے گل و گلزار محنت کے عرق سے سلطنت<br />\nہو نہ یہ پانی تو پھر سر سبز ہو کیوں کر زمیں<br />\nچاہیے پہرا دماغِ عاقبت اندیش کا<br />\nبے دری میں ہے مثالِ گنبدِ اخضر زمیں<br />\nلامکاں تک کیوں نہ جائے گی دعا اقبال کی<br />\nعرش تک پہنچی ہے جس کے شعر کی اڑ کر زمیں<br />\nخانداں تیرا رہے زیبندئہ تاج و سریر<br />\nجب تلک مثلِ قمر کھاتی رہے چکّر زمیں<br />\nمسندِ احباب رفعت سے ثریّا بوس ہو<br />\nخاک رختِ خواب ہو اعدا کا اور بستر زمیں<br />\nتیرے دشمن کو اگر شوقِ گل و گلزار ہو<br />\nباغ میں سبزے کی جا پیدا کرے نشتر زمیں<br />\nہو اگر پنہاں تری ہیبت سے ڈر کر زیرِ خاک<br />\nمانگ کر لائے شعاعِ مہر سے خنجر زمیں<br />\nپاک ہے گردِ غرض سے آئنہ اشعار کا<br />\nجو فلک رفعت میں ہو ، لایا ہوں وہ چن کر زمیں<br />\nتھی تو پتھر ہی مگر مدحت سرا کے واسطے<br />\nہو گئی ہے گل کی پتّی سے بھی نازک تر زمیں<br />\nخ<br />\nشمعِ زندگانی<br />\nاے شمع زندگانی کیوں جھلملا رہی ہے<br />\nشاید کہ بادِ صرصر تجھ کو بجھا رہی ہے<br />\nہاں ہاں ذرا ٹھہر جا اس منزلِ فنا میں<br />\nبزمِ جہاں کی الفت مجھ کو ستا رہی ہے<br />\nمجھ زار و ناتواں پر لِلّٰہ اب کرم کر<br />\nکیوں نخلِ آرزو پر بجلی گرا رہی ہے</p>\n<p>دل کا بخار کچھ تو مجھ کو نکالنے دے<br />\nگزری ہوئی کہانی اب تک رُلا رہی ہے<br />\nکیا نا امید ہو کر بزمِ جہاں سے جائوں<br />\nکیوں خاک میں ابھی سے مجھ کو ملا رہی ہے<br />\nدنیا کے یہ مناظر پیشِ نظر ابھی ہیں<br />\nمجھ کو مری تمنّا اب تک ستا رہی ہے<br />\nبرباد ہو رہی ہے کشتِ مراد میری<br />\nمثلِ چنار اس کو ناحق جلا رہی ہے<br />\nارمان و آرزو پر تجھ کو نہ رحم آیا<br />\nکیوں میری حسرتوں کو دل سے مٹا رہی ہے<br />\nاے شمع کیوں ابھی سے آنکھیں ہیں سب کی پر نم<br />\nکیا مرگِ ناگہانی تشریف لا رہی ہے<br />\nرو لیں گے بعد میرے جی بھر کے رونے والے<br />\nکیوں تو ابھی سے رو کر سب کو رُلا رہی ہے<br />\nتیری اگر خوشی ہو ، مرنے پہ میں ہوں راضی<br />\nشمعِ حیات گل ہو ، کیوں جھلملا رہی ہے۱<br />\n۱ – باقیات ص ۲۲۸<br />\nخ</p>\n<p>چاند اور شاعر<br />\nشاعر<br />\nاک رات میرے دل میں جو کچھ آ گیا خیال<br />\nیوں چودھویں کے چاند سے میں نے کیا سوال<br />\nاے چاند تجھ سے رات کی عزت ہے ، لاج ہے<br />\nسورج کا راج دن کو ، ترا شب کو راج ہے<br />\nتو نے یہ آسمان کی محفل سجائی ہے<br />\nتو نے زمیں کو نور کی چادر اُڑھائی ہے<br />\nتو وہ دیا ہے جس سے زمانے میں نور ہے<br />\nہے تو فلک پہ ، نور ترا دور دور ہے<br />\nپھیکی پڑی ہوئی ہے ستاروں کی روشنی<br />\nگویا کہ اس چمن پہ خزاں کی ہوا چلی<br />\nتیری چمک کے سامنے شرما گئے ہیں یہ<br />\nتیری ہوا بندھی ہے تو مرجھا گئے ہیں یہ<br />\nاس وقت تیرے سامنے سورج بھی مات ہے<br />\nدولھا ہے تو ، نجوم کی محفل برات ہے<br />\nپائی ہے چاندنی یہ کہاں سے ، بتا مجھے<br />\nیہ نور ، یہ کمال کہاں سے ملا تجھے؟<br />\nمجھ کو بھی آرزو ہے کہ ایسا کمال ہو<br />\nتیری طرح کمال مرا بے مثال ہو<br />\nروشن ہو میرے دم سے زمانہ اسی طرح<br />\nدنیا میں اپنا نام نکالوں تری طرح<br />\nحاصل کروں کمال ، بنوں چودھویں کا چاند<br />\nتو ہے فلک کا چاند ، بنوں میں زمیں کا چاند<br />\nہر ایک کی نظر میں سمائوں اسی طرح<br />\nشہرت کے آسمان پہ چمکوں اسی طرح<br />\nچاند<br />\nمیرا سوال سن کے کہا چاند نے مجھے<br />\nلے بھید اپنے نور کا کہتا ہوں میں تجھے<br />\nسورج اگر نہ ہو تو گزارا نہیں مرا<br />\nمانگا ہوا ہے نور یہ اپنا نہیں مرا<br />\nسورج کے دم سے مجھ کو یہ حاصل کمال ہے<br />\nکامل اسی کے نور سے میرا ہلال ہے<br />\nپھرتا ہوں روشنی کی تمنّا میں رات دن<br />\nرہتا ہوں میں کمال کے سودا میں رات دن<br />\nمجھ کو اڑائے پھرتی ہے خواہش کمال کی<br />\nکر پیروی جہان میں میری مثال کی<br />\nبے فائدہ نہ اپنے دنوں کو خراب کر<br />\nمیری طرح تلاش کوئی آفتاب کر<br />\nکہتے ہیں جس کو علم وہ اک آفتاب ہے<br />\nیکتا ہے ، بے مثال ہے اور لاجواب ہے<br />\nایسے کمال کی ہے تمنّا اگر تجھے<br />\nتو نور جا کے مانگ اسی آفتاب سے<br />\nہے چاند کے کمال کو خطرہ زوال کا<br />\nرہتا ہے ہر گھڑی اسے دھڑکا زوال کا<br />\nمحفوظ اس خطر سے ہنر کا کمال ہے<br />\nگھٹنے کا اس کو ڈر ہے نہ خوفِ زوال ہے<br />\nدنیا میں زندگی کا نہیں اعتبار کچھ<br />\nرہتی ہے اس چمن میں ہمیشہ بہار کچھ<br />\nانساں کو فکر چاہیے ہر دم کمال کی<br />\n’’کسبِ کمال کن کہ عزیزِ جہاں شوی‘‘<br />\nخ<br />\nجہاں تک ہو سکے نیکی کرو!<br />\nبچوں کے لیے<br />\nکہتے ہیں ایک سال نہ بارش ہوئی کہیں<br />\nگرمی سے آفتاب کی تپنے لگی زمیں<br />\nتھا آسمان پر نہ کہیں ابر کا نشاں<br />\nپانی ملا نہ جب تو ہوئیں خشک کھیتیاں<br />\nلالے پڑے تھے جان کے ہر جاندار کو<br />\nاجڑے چمن ، ترستے ترستے بہار کو<br />\nمنہ تک رہی تھی خشک زمیں آسمان کا<br />\nامّید ساتھ چھوڑ چکی تھی کسان کا<br />\nبارش کی کچھ امید نہ تھی اس غریب کو<br />\nیہ حال تھا کہ جیسے کوئی سوگوار ہو<br />\nاک دن جو اپنے کھیت میں آکر کھڑا ہوا<br />\nپودوں کا حال دیکھ کے بے تاب ہو گیا<br />\nہر بار آسماں کی طرف دیکھتا تھا وہ<br />\nبارش کے انتظار میں گھبرا رہا تھا وہ<br />\nناگاہ ایک ابر کا ٹکڑا نظر پڑا<br />\nلاتی تھی اپنے ساتھ اڑا کر جسے ہوا<br />\nپانی کی ایک بوند نے تاکا اِدھر اُدھر<br />\nبولی وہ اس کسان کی حالت کو دیکھ کر<br />\nویران ہو گئی ہے جو کھیتی غریب کی<br />\nہے آسمان پر نظر اس بدنصیب کی<br />\nدل میں یہ آرزو ہے کہ اس کا بھلا کروں<br />\nیعنی برس کے کھیت کو اس کے ہرا کروں<br />\nبوندوں نے جب سنی یہ سہیلی کی گفتگو<br />\nہنس کر دیا جواب کہ اللّہ رے آرزو<br />\nتو اک ذرا سی بوند ہے ، اتنا بڑا یہ کھیت<br />\nتیرے ذرا سے نم سے نہ ہو گا ہرا یہ کھیت<br />\nتیری بساط کیا ہے کہ اس کو ہرا کرے<br />\nہو خود جو ہیچ ، کیا وہ کسی کا بھلا کرے<br />\nاس بوند نے مگر یہ بگڑ کر دیا جواب<br />\nبولی وہ بات جس نے کیا سب کو لاجواب<br />\nمانا کہ ایک بوند ہوں ، دریا نہیں ہوں میں<br />\nقطرہ ذرا سا ہوں ، کوئی چھینٹا نہیں ہوں میں<br />\nمانا کہ میرا نم کوئی دریا کا نم نہیں<br />\nہمت تو میری بحر کی ہمّت سے کم نہیں<br />\nنیکی کی راہ میں کبھی ہمّت نہ ہاریے<br />\nمقدور ہو تو عمر اسی میں گذاریے<br />\nقربان اپنی جان کروں گی کسان پر<br />\nکیا لوں گی میں ٹھہر کے یہاں آسمان پر<br />\nنیکی کے کام سے کبھی رکنا نہ چاہیے<br />\nاس میں کسی کے ساتھ کی پروا نہ چاہیے<br />\nلو میں چلی، یہ کہہ کے روانہ ہوئی وہ بوند<br />\nبوندوں کی انجمن میں یگانہ ہوئی وہ بوند<br />\nٹپ دے سے اس کی ناک پہ وہ بوند گر پڑی<br />\nسوکھی ہوئی کسان کے دل کی کلی کھلی<br />\nدیکھا سہیلیوں نے تو حیران ہو گئیں<br />\nہمّت کے اس کمال پہ کی سب نے آفریں<br />\nبولیں کہ چاہیے نہ سہیلی کو چھوڑنا<br />\nاچھا نہیں ہے منہ کو رفاقت سے موڑنا<br />\nساتھی کے ساتھ سب کو برسنا ضرور ہے<br />\nگر ہم نہ ساتھ دیں تو مروّت سے دور ہے<br />\nیہ کہہ کے ایک ساتھ وہ بوندیں رواں ہوئیں<br />\nچھینٹا سا بن کے کھیت کے اوپر برس گئیں<br />\nقسمت کھلی کسان کی ، بگڑی ہوئی بنی<br />\nسوکھی ہوئی غریب کی کھیتی ہری ہوئی<br />\nپھر سامنے نظر کے بندھا آس کا سماں<br />\nتھی آس آس پاس ، گیا یاس کا سماں<br />\nاجڑا ہوا جو کھیت تھا آخر ہرا ہوا<br />\nسارا یہ ایک بوند کی ہمّت کا کام تھا<br />\nدیکھی گئی نہ اس سے مصیبت کسان کی<br />\nبے تاب ہو کے کھیت پہ اس کے برس گئی<br />\nننھّی سی بوند اور یہ ہمّت ، خدا کی شان<br />\nیہ فیض ، یہ کرم ، یہ مروّت ، خدا کی شان !۱<br />\n۱ – بیاض اعجاز ص ۳۱۰<br />\nخ<br />\nبچوں کے لیے چند نصیحتیں<br />\nکاٹ لینا ہر کٹھن منزل کا کچھ مشکل نہیں<br />\nاک ذرا انسان میں چلنے کی ہمّت چاہیے<br />\nمل نہیں سکتی نکمّوں کو زمانے میں مراد<br />\nکامیابی کی جو ہو خواہش تو محنت چاہیے<br />\nخاک محنت ہو سکے گی جب نہ ہو ہاتھوں میں زور<br />\nتندرستی کے لیے ورزش کی عادت چاہیے<br />\nخوش مزاجی سا زمانے میں کوئی جادو نہیں<br />\nہر کوئی تحسیں کہے ، ایسی طبیعت چاہیے<br />\nہنس کے ملنا رام کر لیتا ہے ہر انسان کو<br />\nسب سے میٹھا بولنے کی تم کو عادت چاہیے<br />\nایک ہی اللہ کے بندے ہیں سب چھوٹے بڑے<br />\nاپنے ہم جنسوں سے دنیا میں محبت چاہیے<br />\nہے برائی سی برائی ! کام کل پر چھوڑنا<br />\nآج سب کچھ کر کے اٹّھو گر فراغت چاہیے<br />\nجو بروں کے پاس بیٹھے گا ، برا ہو جائے گا<br />\nنیک ہونے کے لیے نیکوں کی صحبت چاہیے<br />\nساتھ والے دیکھنا تم سے نہ بڑھ جائیں کہیں<br />\nجوش ایسا چاہیے ، ایسی حمیّت چاہیے<br />\nحکمراں ہو ، کوئی ہو اپنا ہو یا بیگانہ ہو<br />\nدی خدا نے جس کو عزّت اس کی عزّت چاہیے<br />\nدیکھ کر چلنا ، کچل جائے نہ چیونٹی راہ میں<br />\nآدمی کو بے زبانوں سے بھی الفت چاہیے<br />\nہے اسی میں بھید عزّت کا اگر سمجھے کوئی<br />\nچھوٹے بچوّں کو بزرگوں کی اطاعت چاہیے<br />\nعلم کہتے ہیں جسے ، سب سے بڑی دولت ہے یہ<br />\nڈھونڈ لو اس کو اگر دنیا میں عزّت چاہیے<br />\nسب برا کہتے ہیں لڑنے کو ، بری عادت ہے یہ<br />\nساتھ کے لڑکے جو ہوں ، ان سے رفاقت چاہیے<br />\nہوں جماعت میں شرارت کرنے والے بھی اگر<br />\nدور کی ان سے فقط صاحب سلامت چاہیے<br />\nدیکھنا آپس میں پھر نفرت نہ ہو جائے کہیں<br />\nاس قدر حد سے زیادہ بھی نہ ملّت چاہیے<br />\nباپ دادوں کی بڑائی پر نہ اِترانا کہیں<br />\nسب بڑائی اپنی محنت کی بدولت چاہیے<br />\nچاہتے ہو گر کہ سب چھوٹے بڑے عزّت کریں<br />\nشرم آنکھوں میں ، نگاہوں میں مروّت چاہیے<br />\nبات اونچی ذات میں بھی کوئی اترانے کی ہے؟<br />\nآدمی کو اپنے کاموں کی شرافت چاہیے<br />\nگر کتابیں ہو گئیں میلی تو کیا پڑھنے کا لطف<br />\nکام کی چیزیں ہیں جو ، ان کی حفاظت چاہیے۱<br />\n۱ – بیاض اعجاز ص ۳۳۲<br />\nخ<br />\nگھوڑوں کی مجلس<br />\nاک روز کسی گھوڑے کے دل میں یہ سمائی<br />\nانسان مری قوم سے کرتا ہے برائی<br />\nرکھّا ہے مرے بھائیوں کو اس نے جکڑ کر<br />\nتدبیر ہو ایسی کہ ملے ان کو رہائی<br />\nمیں قوم کی ذلّت نہ کبھی دیکھ سکوں گا<br />\nاک آگ سی ہے اس نے مرے جی کو لگائی<br />\nیہ ٹھان کے جنگل کے رفیقوں کو بلایا<br />\nسب آئے کہ اس بات میں تھی سب کی بھلائی<br />\nحاضر ہوئے بوڑھے بھی ، بچھیرے بھی ، جواں بھی<br />\nدیتے ہوئے انسان کی سختی کی دہائی<br />\nپہلے تو ہری گھاس سے کی ان کی تواضع<br />\nمہمانوں کو پھر بات جو تھی دل کی بتائی<br />\nاک گھوڑے کو کرسی پہ صدارت کی بٹھا کر<br />\nسب نے یہ کہا ، آپ کریں راہ نمائی<br />\nہونے لگا گھوڑوں کا بڑی دھوم سے جلسہ<br />\nدینے لگی اس قوم کی اک شان دکھائی<br />\nکچھ دیر تو ہوتی رہیں آپس میں صلاحیں<br />\nہر ایک نے تدبیر رہائی کی بتائی<br />\nمجلس سے اٹھا آخرِ کار ایک بچھیرا<br />\nاور اٹھ کے متانت سے زباں اپنی ہلائی<br />\nتقریر پہ سو جان سے صدقے تھی فصاحت<br />\nتھی گھوڑے کی باتوں میں قیامت کی صفائی<br />\nبولا کہ مرِی قوم میں غیرت نہیں باقی<br />\nکس طرح ہو پھر غیر کے ہاتھوں سے رہائی<br />\nجینا جو ہمارا ہے وہ ذلّت کا ہے جینا<br />\nہم نے تو بزرگوں کی بھی عزّت ہے گنوائی<br />\nہم گاڑیاں انسان کی کھینچیں ، یہ غضب ہے<br />\nمحنت کریں ہم اور یہ کھا جائے کمائی<br />\nسردی سے رہیں ہم تو طویلوں میں ٹھٹھرتے<br />\nلیٹے یہ حویلی میں لیے گرم رضائی<br />\nگُھڑ دوڑ میں ہم اپنا بہاتے ہیں پسینہ<br />\nجو اس کی بھلائی ہے ، وہ ہے اپنی برائی<br />\nکیا کہیے مصیبت ہمیں پڑ جاتی ہے کیسی<br />\nہو جائے جو ظالم کے قبیلوں میں لڑائی<br />\nلوہے کی لگامیں ہیں تو چمڑے کے ہیں چابک<br />\nافسوس کہ غیرت نہ مِری قوم کو آئی<br />\nروئے کوئی اس قوم کے دکھڑے کو کہاں تک<br />\nہم سمجھے ہیں اے وائے غلامی میں بڑائی<br />\nاے قوم ! یہ اچھا نہیں ہر روز کا جلنا<br />\nزیبا ہے ہمیں قید سے انساں کی نکلنا<br />\nخ<br />\nتقریر ہوئی ختم تو بیٹھا وہ بچھیرا<br />\nہر گھوڑے نے مجلس میں دلیلوں کو سراہا<br />\nہر بات بچھیرے کی سراہی گئی لیکن<br />\nکچھ کہنے پہ آمادہ تھا اک اور بھی گھوڑا<br />\nلاغر تھا بہت گرچہ بڑھاپے کے سبب سے<br />\nاٹّھا کہ اسے قوم کو تھا راہ پہ لانا<br />\nبولا کہ مِرے دوست کی باتیں ہیں بہت خوب<br />\nپر جوشِ جوانی نے کیا ہے اسے اندھا<br />\nمانا کہ اسے قوم کی ذلّت نہیں بھاتی<br />\nبچّہ ہے ، ابھی اس نے زمانہ نہیں دیکھا<br />\nہے زور دیا آپ نے انساں کے ستم پر<br />\nتقریر کو ہے خوب مثالوں سے سجایا<br />\nسختی سے ہمیں پیش وہ آتا ہے یہ مانا<br />\nسختی میں جو راحت ہو تو سختی ہے گوارا<br />\nانسان کے احسان کو سمجھا نہیں تم نے<br />\nدیتا ہے طویلوں میں تمھیں وقت پہ دانا<br />\nرہنے کو طویلوں میں سمجھتے ہو برا تم<br />\nجنگل کی رہایش میں ہے سو طرح کا کھٹکا<br />\nدن رات وہاں گھات میں رہتے ہیں درندے<br />\nپینے کا جو پانی ہے وہ اکثر نہیں ملتا<br />\nہے قید میں انسان کی راحت ہی سراسر<br />\nہر حال میں ہے اس کی غلامی ہمیں زیبا<br />\nدن آتے ہیں ایسے بھی کہ بارش کی کمی سے<br />\nہو گھاس نہ پیدا تو یہ رکھتا ہے ذخیرا<br />\nیہ آپ پہنتا ہے جو کمخواب کے کپڑے<br />\nزربفت کے جھولوں سے ہے تم کو بھی سجایا<br />\nبیمار جو ہو جائو تو کرتا ہے دوا بھی<br />\nکرتا ہے ہمارے لیے نقصاں بھی گوارا<br />\nگُھڑ دوڑ کے گھوڑوں کی جو ہوتی ہے تواضع<br />\nآرام وہ حیواں کو میسر نہیں ہوتا<br />\nآرام ہیں لاکھوں ہمیں انسان کے دم سے<br />\nمیرا تو شکایت پہ کبھی لب نہ کھلے گا<br />\nمیں نے تو بتا دی ہے تمہیں سب کے بھلے کی<br />\nمانے جو نہ کوئی تو مجھے کچھ نہیں پروا<br />\nان باتوں سے حیران سے کچھ رہ گئے گھوڑے<br />\nتقریر وہ کی اس نے کہ جادو تھی سراپا<br />\nسب مان گئے دور شکایت ہوئی سب کی<br />\nتھی بوڑھے کی تقریر میں تاثیر غضب کی۱<br />\n۱ – اردو کی پانچویں کتاب ص ۹۵</p>\n<p>شہد کی مکھّی<br />\nاس پھول پہ بیٹھی کبھی اس پھول پہ بیٹھی<br />\nبتلائو تو کیا ڈھونڈتی ہے شہد کی مکھّی؟<br />\nکیوں آتی ہے ، کیا کام ہے گلزار میں اس کا<br />\nیہ بات جو سمجھائو تو سمجھیں تمہیں دانا<br />\nچہکارتے پھرتے ہیں جو گلشن میں پرندے<br />\nکیا شہد کی مکھّی کی ملاقات ہے ان سے؟<br />\nعاشق ہے یہ قمری کی کہ بلبل پہ ہے شیدا؟<br />\nیا کھینچ کے لاتا ہے اسے سیر کا چسکا؟<br />\nدل باغ کی کلیوں سے تو اٹکا نہیں اس کا؟<br />\nبھاتا ہے اسے ان کے چٹکنے کا تماشا؟<br />\nسبزے سے ہے کچھ کام کہ مطلب ہے صبا سے<br />\nیا پیار ہے گلشن کے پرندوں کی صدا سے؟<br />\nبھاتا ہے اسے پھول پہ بلبل کا چہکنا؟<br />\nقمری کا ویا سرو پہ بیٹھے ہوئے گانا؟</p>\n<p>پیغام کوئی لاتی ہے بلبل کی زبانی؟<br />\nکہتی ہے ویا پھول کے کانوں میں کہانی؟<br />\nکیوں باغ میں آتی ہے یہ بتلائو تو جانیں<br />\nکیا لینے کو آتی ہے ؟ یہ سمجھائو تو جانیں<br />\nبے وجہ تو آخر کوئی آنا نہیں اس کا<br />\nہشیار ہے مکھّی ، اسے غافل نہ سمجھنا<br />\nبے ُسود نہیں باغ میں اس شوق سے اڑنا<br />\nکچھ کھیل میں یہ وقت گنواتی نہیں اپنا<br />\nکرتی نہیں کچھ کام اگر عقل تمہاری<br />\nہم تم کو بتاتے ہیں ، سنو بات ہماری<br />\nکہتے ہیں جسے شہد وہ اک طرح کا رس ہے<br />\nآوارہ اسی چیز کی خاطر یہ مگس ہے<br />\nرکھّا ہے خدا نے اسے پھولوں میں چھپا کر<br />\nمکھّی اسے لے جاتی ہے چھتّے میں اٹھا کر<br />\nہر پھول سے یہ چوستی پھرتی ہے اسی کو<br />\nیہ کام بڑا ہے ، اسے بے ُسود نہ جانو<br />\nمکھّی یہ نہیں ہے ، کوئی نعمت ہے خدا کی<br />\nملتا نہ ہمیں شہد ، یہ مکھّی جو نہ ہوتی<br />\nخود کھاتی ہے ، اوروں کو کھلاتی ہے یہ مکھّی<br />\nاس شہد کو پھولوں سے اڑاتی ہے یہ مکھّی<br />\nانسان کی ، یہ چیز غذا بھی ہے دوا بھی<br />\nقوّت ہے اگر اس میں تو ہے اس میں شفا بھی<br />\nرکھتے ہو اگر ہوش تو اس بات کو سمجھو<br />\nتم شہد کی مکھّی کی طرح علم کو ڈھونڈو<br />\nیہ علم بھی اک شہد ہے اور شہد بھی ایسا<br />\nدنیا میں نہیں شہد کوئی اس سے مصفّا<br />\nہر شہد سے جو شہد ہے میٹھا ، وہ یہی ہے<br />\nکرتا ہے جو انساں کو توانا ، وہ یہی ہے<br />\nیہ عقل کے آئینے کو دیتا ہے صفائی<br />\nیہ شہد ہے انساں کی ، وہ مکھّی کی کمائی<br />\nسچ سمجھو تو انسان کی عظمت ہے اسی سے<br />\nاس خاک کے پتلے کو سنوارا ہے اسی نے<br />\nپھولوں کی طرح اپنی کتابوں کو سمجھنا<br />\nچسکا ہو اگر تم کو بھی کچھ علم کے رس کا۱<br />\n۱ – بیاضِ اعجاز ص ۳۳۸<br />\nخ<br />\nمحنت<br />\nوہی لوگ پاتے ہیں عزّت زیادہ</p>\n<p>جو کرتے ہیں دنیا میں محنت زیادہ<br />\nاسی میں ہے عزّت ، خبردار رہنا</p>\n<p>بڑا دکھ ہے دنیا میں بے کار رہنا<br />\nاسی سے ہے آباد نگری جہاں کی</p>\n<p>یہ دنیا میں بنیاد ہے ہر مکاں کی<br />\nبڑائی بشر کو اسی سے ملی ہے</p>\n<p>نکمّی جو گذرے وہ کیا زندگی ہے<br />\nزمانے میں عزت ،حکومت یہی ہے</p>\n<p>بڑی سب سے دنیا میں دولت یہی ہے<br />\nحقیقت جو محنت کی پہچانتے ہیں</p>\n<p>اسے کیمیا سے سوا جانتے ہیں<br />\nکوئی بڑھ کے محنت سے سونا نہیں ہے</p>\n<p>کہ اس زر کو چوری کا کھٹکا نہیں ہے<br />\nجہاں میں اگر کیمیا ہے تو یہ ہے</p>\n<p>غریبی کے دکھ کی دوا ہے تو یہ ہے<br />\nہری کھیتیاں جو نظر آ رہی ہیں</p>\n<p>ہمیں شان محنت کی دکھلا رہی ہیں<br />\nنہیں کرتے دنیا میں نادان محنت</p>\n<p>جو سمجھیں تو سونے کی ہے کان محنت<br />\nاسی سے زمانے میں دولت بڑھے گی</p>\n<p>جو دولت بڑھے گی تو عزّت بڑھے گی<br />\nکوئی اس کو سمجھے تو اکسیر ہے یہ</p>\n<p>بڑا بن کے رہنے کی تدبیر ہے یہ<br />\nیہ کل وہ ہے ، چلتے ہیں سب کام اسی سے</p>\n<p>نکلتا ہے انسان کا نام اسی سے<br />\nجو محنت نہ ہوتی تجارت نہ ہوتی</p>\n<p>کسی قوم کی شان و شوکت نہ ہوتی<br />\nسہارا ہمارا تمہارا یہی ہے</p>\n<p>اندھیرے گھروں کا اجالا یہی ہے<br />\nبڑے کام کی چیز ہے کام کرنا</p>\n<p>جہاں کو اسی کام سے رام کرنا<br />\nگڈریوں کو شاہنشہی اس نے دی ہے</p>\n<p>کولمبس کو دنیا نئی اس نے دی ہے<br />\nکھڑا ہے یہ سنسار محنت کی کل پر</p>\n<p>یہ سب کارخانہ ہے اس کل کے بل پر<br />\nبناتی ہے یہ شہر نگری ، بنوں کو</p>\n<p>بساتی ہے اُجڑی ہوئی بستیوں کو<br />\nجو ہاتھوں سے اپنے کمایا وہ اچھا</p>\n<p>جو ہو اپنی محنت کا پیسا وہ اچھا<br />\nمری جان ! غافل نہ محنت سے رہنا<br />\nاگر چاہتے ہو فراغت سے رہنا۱<br />\n۱ – اردو کی پانچویں کتاب ص ۵<br />\nخ<br />\nمزدور کا خواب<br />\nمسافر رات کے ، چاندی کی جیب و آستیں والے<br />\nستارے آسماں کے جن کو کہتے ہیں زمیں والے<br />\nاٹھا کر دوش پر اپنے عروسِ شب کی محمل کو<br />\nسحر کے خوف سے اڑتے چلے جاتے تھے منزل کو<br />\nمثالِ گیسوئے شب خامشی بھی بڑھتی جاتی تھی<br />\nصدا موجوں کی لیکن ساحلِ دربنؔ سے آتی تھی<br />\nوہ غافل سو رہا تھا بستر ریگِ بیاباں پر<br />\n———-<br />\nہوائیں چومتی آتی تھیں پہنائے سمندر کو<br />\nاڑا سکتی نہ تھیں اس کے تنِ عریاں کی چادر کو<br />\nہوئیں آنکھیں جو اعجاز تخیّل کی تماشائی<br />\nشبِ غربت میں کی صبحِ وطن نے جلوہ آرائی<br />\nکنارِ آبِ راوی خواب نے پہنچا دیا اس کو<br />\nتماشا گاہِ طفلی کا سماں دکھلا دیا اس کو<br />\nہوا اک بار پھر داخل وہ اس ٹوٹے ہوئے گھر میں<br />\n——–<br />\nجہاں محنت ہم آغوشِ کفایت ہو کے رہتی تھی<br />\nقناعت خانہ پروردِ محبت ہو کے رہتی تھی<br />\nجہاں چرخے کی خواب آور صدا ،پردہ تھی آہوں کا۱<br />\n۱ – بیاض اعجاز ص ۲۸۶<br />\nخ<br />\nگلِ خزاں دیدہ<br />\nخوشا وہ دن کہ میں آرائش صحنِ گلستاں تھا<br />\nخوشا وہ دن کہ میرے فرق پر تاجِ زر افشاں تھا<br />\nخوشا وہ دن کہ شوقِ جامہ زیبی تھا گلستاں میں<br />\nشمیمِ ناز سے میرا معطّر جب گریباں تھا<br />\nبہارِ جلوئہ حسن ازل تھا پردئہ گل میں<br />\nوہ جگنو تھا کہ کاشانہ فروزِ صحنِ بستاں تھا<br />\nنگاہیں بلبل و گلچیں کی بے ڈھب مجھ پہ پڑتی تھیں<br />\nبہارِ حسن تھی ، جوشِ شبابِ فتنہ ساماں تھا<br />\nصبا گہوارہ جنباں ، قصّہ گو بانگِ عنادل تھی<br />\nمرا چھوٹا سا بستر خوابِ آسائش کا ساماں تھا<br />\nفضائے لالہ و ریحان و گل پریوں کی محفل تھی<br />\nنسیمِ صبح کا جھونکا جو تھا تختِ سلیماں تھا<br />\nترنّم ریز تھا شاخوں پہ میرے طائرِ سدرہ<br />\nچمن کا میرے دست آموز اک مرغِ غزل خواں تھا<br />\nجوابِ خطۂ کشمیر میرا کنجِ دل کش تھا<br />\nبہارِ سبزہ و گل تھی ، ہجومِ سرو و ریحاں تھا<br />\nادھر سنبل کو تھا ناز اپنے گیسوئے مسلسل پر<br />\nادھر نرگس کو گلشن میں غرورِ چشمِ فتّاں تھا<br />\nکلی دوشیزئہ ناکتخدا تھی ایک گلشن میں<br />\nشگوفہ جو چمن میں تھا عروسِ گل بداماں تھا<br />\nموافق مجھ سے تھی آب و ہوائے دہر اے ہمدم<br />\nصبا تھی عطر آگیں ، ابرِ رحمت گوہر افشاں تھا<br />\nنہ تھا یوں منتشر شیرازئہ جمعیّت اجزا<br />\nبرنگِ بو نہ جھونکوں میںہوا کے یوں پریشاں تھا<br />\nارم خانہ تھا مجھ کو آہ ، کنجِ دل نشیں میرا<br />\nزمیں پر یوں نہ سیلی خوردئہ ریگ بیاباں تھا<br />\nنہ یوں الجھے ہوئے تھے خارِ صحرا میرے دامن سے<br />\nنہ یوں ڈوبا ہوا خوں میں ہر اک تارِ گریباں تھا<br />\nگلِ خنداں تھا میں بھی باغِ عالم کے مرقّعے میں<br />\nنہ میں حسرت کا پتلا تھا نہ میں تصویرِ حرماں تھا<br />\nنہ یوں نالہ کشِ بیتابیِ دل تھا بیاباں میں<br />\nنہ یوں شکوہ طرازِ گردشِ آشوبِ دوراں تھا<br />\nکہاں لائی اڑا کر آہ تو بادِ خزاں مجھ کو<br />\nکہیں خارِ بیاباں تھے ، کہیں غولِ بیاباں تھا<br />\nیہ ہے افسانہ کل کا ، کیا کہوں اے ہمنشیں تجھ سے<br />\nچمن میرا وطن تھا ، میرا کاشانہ گلستاں تھا<br />\nبہارِ عالمِ نیرنگ تھی ہر پنکھڑی میری<br />\nنہ تھا معلوم رنگِ انقلابِ دہر پنہاں تھا<br />\nحقیقت کھل گئی ، دورِ خزاں آیا جو گلشن میں<br />\nنہ تھا غازہ رخِ گل رنگ پر ، خونِ شہیداں تھا<br />\nمرا حُسنِ تعّیش سوز تھا رقصِ شرر گویا<br />\nچمن میں میں گلِ شمعِ سرِ گورِ غریباں تھا<br />\nطلسمِ بے ثباتِ دہر تھا رنگِ بقا میرا<br />\nبساطِ گوشئہ مرقد مری ہستی کا میداں تھا<br />\nتحیّرزا تھا منظر آہ ، اک اک باغ ہستی کا<br />\nوجودِ عالمِ امکاں مگر خوابِ پریشاں تھا۱<br />\n۱- نوادر اقبال ص ۲۱۸<br />\nخ<br />\nعیشِ جوانی<br />\nاے شبابِ رفتہ اے آرامِ جانِ بے قرار<br />\nکتنے دلکش ، آہ ظالم ، تھے ترے لیل و نہار<br />\nہائے وہ دن ، موجزن تھے دل میں جب ارمانِ وصل<br />\nہائے وہ راتیں کہ تھی جب صحبتِ بوس و کنار<br />\nاف وہ رسوائی کا عالم جب دلِ آوارہ کو<br />\nتیر و نشتر سے تھے بڑھ کر پندِ ناصح ، ناگوار<br />\nکچھ عجب تسکیں فزا تھے اُف وہ ایّامِ نشاط<br />\nجوش پر اپنی جوانی کی تھی جب فصلِ بہار<br />\nہلکی ہلکی بام پر نکھری ہوئی وہ چاندنی<br />\nٹھنڈی ٹھنڈی روح افزا وہ نسیمِ خوشگوار<br />\nدل میں ارمانوں کا وہ مجمع ، وہ بزمِ آرزو<br />\nوہ تپاکِ قلب سے ’’اُف اُف‘‘ زباں پر بار بار<br />\nوہ محبت کے مزے ، وہ لطفِ شب ہائے وصال<br />\nچاندنی راتوں کا وہ منظر ، وہ پھولوں کی بہار<br />\nبام پر اک ماہ سیما سے وہ سامانِ وصال<br />\nاک پری وش سے وہ ذوقِ لذّتِ بوس و کنار<br />\nوہ نگاہِ ناز سرمستِ میٔ ریعانِ حسن<br />\nنیم باز آنکھوں میں وہ خوابِ جوانی کا خمار<br />\nساعدِ سیمیں میں پھولوں کے وہ گجرے خوش نما<br />\nبھینی بھینی گردنِ نازک میں بیلے کی بہار<br />\nہلکا ہلکا اک دوپٹّا صندلی زیبِ بدن<br />\nدوشِ نازک پر نزاکت سے وہ آنچل ناگوار<br />\nرخ پہ بل کھائے ہوئے وہ آہ ، گیسوئے دراز<br />\nبکھری بکھری گورے گالوں پر وہ زلفِ مشکبار<br />\nنیچی نیچی آہ وہ نظریں ، وہ اندازِ حجاب<br />\nنرگسِ مستانہ میں وہ سرمۂ دنبالہ دار<br />\nہلکی ہلکی پان کی سرخی لبِ گلرنگ پر<br />\nوہ حنائی ہاتھ جن سے پنجۂ گل شرمسار<br />\nنشۂ جوشِ جوانی کی وہ مستانہ امنگ<br />\nجس طرح ہو کوئی سرمستِ ادا مستِ خمار<br />\nگل سے رخساروں پہ قطرے یوں پسینے کے عیاں<br />\nجس طرح وقتِ سحر پھولوں پہ شبنم آشکار<br />\nہائے وہ الّھڑ پنے کے دن ، جوانی کا وہ سِن<br />\nعنفوانِ حسن کا کم کم وہ سینے پر ابھار<br />\nبام پر وہ چاندنی میں شب کو خلوت کے مزے<br />\nلطفِ یکجائی کے ساماں ، لذّتِ بوس و کنار<br />\nبھینی بھینی عطر میں ڈوبی ہوئی بادِ نسیم<br />\nٹھنڈی ٹھنڈی چاند کی وہ آہ کرنیں خوشگوار<br />\nمیری جانب سے وہ پیہم عرضِ شرحِ آرزو<br />\nداستانِ عشق رودادِ دلِ امیدوار<br />\nضّدِ ہم آغوشی ، شوقِ نیم جامہ کو اِدھر<br />\nاور اُدھر محوِ تغافل نازِ حسنِ پردہ دار<br />\nوصل میں لب پر اِدھر عذرِ نزاکت کا گلہ<br />\nاضطرابِ دل سے یاں شکوہ زباں پر بار بار<br />\nمسکرا کر منہ چھپا لینا اُدھر زیرِ نقاب<br />\nاور ادھر ذوقِ تماشا کو نگاہیں بے قرار<br />\nگوری گوری گردنِ نازک میں فرطِ شوق سے<br />\nڈال دینا بڑھ کے باہیں وہ مرا بے اختیار<br />\nوہ دلوں میں آہ اک پیکانِ الفت کی خلش<br />\nعشق کے اک ناوکِ دل جُو سے دو سینے فگار<br />\nوہ تبسم ہائے پنہاں ، وہ نگاہ شرمگیں<br />\nنیچی نظروں سے چرا لینا وہ دل بے اختیار<br />\nہائے وہ شب بھر شرابِ وصل کی سرمستیاں<br />\nصبح کو آنکھوں میں کم کم خوابِ نوشیں کا خمار<br />\nپھیکا پھیکا لب پہ وہ بد رنگ لاکھا پان کا<br />\nنیلے نیلے رخ پہ بوسوں کے نشاں وہ آشکار<br />\nدوش پر بکھرے ہوئے وہ لمبے لمبے سر کے بال<br />\nابھرے سینے پر وہ کملائے ہوئے پھولوں کے ہار<br />\nآہ وہ جھیپنی ہوئی نظریں ، وہ شرمیلی ادا<br />\nشب کی کیفیّت کا جن سے رازِ پنہاں آشکار<br />\nحسرت اے شامِ جوانی ، آہ اے شامِ وصال<br />\nتیرا دورانِ طرب تھا کس قدر نا پایدار<br />\nآہ اے دورِ نشاطِ ہستیٔ موہوم ، آہ<br />\nکتنے سرگرمِ تگ و دو تھے ترے لیل و نہار<br />\nبرق کی چشمک تھی ایّام جوانی کی نمود<br />\nوصل کی سرگرمیاں تھیں شوخیِ رقص و شرار<br />\nلطفِ یکجائی کے ساماں کچھ دنوں باہم رہے<br />\nاور نکالی مل کے چندے حسرتِ بوس و کنار<br />\nخوش نہ آئی چرخ کو یہ صحبتِ لطف و نشاط<br />\nرنگ لایا آہ آخر آسمانِ دُوں شعار<br />\nانقلابِ دہر نے لی ایسی کروٹ ناگہاں<br />\nوہ بساطِ عیش برہم ہو گئی پایانِ کار<br />\nاٹھ گئے وہ آہ اگلے لطف و صحبت کے مزے<br />\nصبر رخصت ہو گیا ، جاتا رہا دل سے قرار<br />\nوہ دلِ زندہ کبھی تھا آہ جو جانِ نشاط<br />\nاس کا اب ہونے لگا افسوس مُردوں میں شمار<br />\nدردِ دل کی طرح ان آنکھوں میں اب شامِ فراق<br />\nپھیلتی جاتی ہے بڑھ کر ظلمتِ شب ہائے تار<br />\nاب کہاں ذوقِ ہم آغوشی کے وہ اگلے مزے<br />\nناتوانی سے ہے کروٹ کر بھی بدلنا ناگوار<br />\nکس پہ تم بھولے ہوئے ہو آہ یارانِ نشاط<br />\nہونے والا ایک دن ہے عیشِ دنیا کا فشار<br />\nخندئہ گل ہے مگر ہنگامۂ لطف و طرب<br />\nچار دن کی آہ مہماں ہے جوانی کی بہار۱<br />\n۱ – ابتدائی کلام ِاقبال ص ۸۳<br />\nخ<br />\nعورت<br />\nچاند کی لے کر گولائی ، سانپ کا پیچ اور خم<br />\nگھاس کی پتّی کی ہلکی تھر تھراہٹ بیش و کم<br />\nبیدِ مجنوں کی نزاکت ، بیل کے بل کی کجی<br />\nبانکپن طائوس کا ، نرمی گلِ کہسار کی<br />\nپیارے پیارے ، بھولے بھالے ، دیدئہ آہوئے چیں<br />\nجن پہ ہو رقصِ شعاعِ نورِ خورشیدِ جبیں<br />\nابر سے آنسو، صبا سے بے وفائی لے اڑا<br />\nسہم خرگوش اور چیتے سے لیا جور و جفا<br />\nسرد مہری یخ نے دی ، سختی ملی الماس سے<br />\nتا بتانِ آہنیں دل کا دلِ سنگیں بنے<br />\nطوطیِ گلزار نے رنگینیِ منقار دی<br />\nقمریِ بے زار نے شیرینیِ گفتار دی<br />\nروزِ اوّل سے ودیعت نور کا جوبن ہوا<br />\nپّرِ بلبل کا اضافہ اس پہ ہلکا پن ہوا<br />\nگُندھ گندھا کر یہ مصالحہ جب اکٹھا ہو گیا<br />\nدستِ قدرت نے بنایا ایک ڈھانچا نور کا<br />\nآگ کا جوبن ہوا ، اور نور کی صورت بنی<br />\nشکل عورت کی بنی، کیا موہنی مورت بنی۱<br />\n۱ – ابتدائی کلام اقبال ص ۲۹۱<br />\n۲ – مصالحہ ہی لکھا جائے کہ اقبال اس لفظ کو اسی طرح لکھتے تھے -صحیح لفظ ’’مسالا‘‘<br />\nخ</p>\n<p>قطرئہ اشک<br />\nپانی برس کے دھوتا ہے جب چہرئہ زمیں<br />\nپھٹتا ہے آسمان پہ پردہ سحاب کا<br />\nاس پردے سے نکلتا ہے مہرِ جہاں فروز<br />\nنقشہ دکھاتا ہے صدفِ دُرِّ ناب کا<br />\nقطرے فضا میں چند معلّق ہیں آب کے<br />\nپڑتا ہے ان پہ عکس رخِ آفتاب کا<br />\nقوسِ قزح کی چادرِ رنگیں کو اوڑھ کر<br />\nپیرِ فلک دکھاتا ہے عالم شباب کا<br />\nفرطِ طرب سے محفلِ قدرت ہے جھومتی<br />\nچھاتا ہے کائنات پہ نشّہ شراب کا<br />\nسب مست ہو کے گرتے ہیں آغوشِ خواب میں<br />\nکرتے ہیں یعنی سجدہ خدا کی جناب میں<br />\nپہلو سے اٹّھے دردِ محبت کی جب گھٹا<br />\nہوتا یہی ہے حال دلِ داغدار کا<br />\nبادل امڈ امڈ کے برستے ہیں آنکھ سے<br />\nدُھلتا ہے چہرہ سینۂ ہنگامہ زار کا<br />\nرہتا ہے ایک قطرہ معلّق جو آنکھ میں<br />\nپڑتا ہے اس میں عکس کسی شہسوار کا<br />\nآتا ہے حسنِ قوسِ قزح جھوم جھوم کے<br />\nبندھتا ہے چرخِ دل پہ سماں خلد زار کا<br />\nآئینہ وار سینہ چمکتا ہے نور سے<br />\nجلوہ دکھاتا ہے فلکِ زرنگار کا<br />\nکرتی ہیں دل میں رقص تمنّا کی شوخیاں<br />\nہوتی ہیں آشکار محبت کی خوبیاں<br />\nاے طفلِ اشک! اے مری الفت کی آبرو<br />\nاے وہ کہ جس سے پایہ ہے برتر مجاز کا<br />\nمدّت سے بزمِ عشق ہے ویراں پڑی ہوئی<br />\nشعلہ بجھا ہے مشعلِ سوز و گداز کا<br />\nوقفِ خزاں ہوا چمنستانِ آبرو<br />\nنغمہ نہیں وہ بلبلِ ہنگامہ ساز کا<br />\nوہ دل کہ جس میں جلوے تڑپتے تھے رات دن<br />\nہر تار اب شکستہ ہے اس دل کے ساز کا<br />\nظلمت سرا بنی ہے شبستانِ آرزو<br />\nجلوہ نہیں جو دل میں مرے جلوہ ساز کا<br />\nآباد آ کے کر مری چشمِ خیال کو<br />\nمیں تجھ سے دیکھتا ہوں کسی کے جمال کو ۱<br />\n۱ – بیاضِ محمد انور : بحوالہ گیان چند ، اقبالیات جولائی – ستمبر ۱۹۸۷ء<br />\nخ<br />\nنظم بے عنوان<br />\nکیا شرارہ چمک اٹّھا مری خاکستر میں<br />\nسوز سے اپنے نفس آپ جلا جاتا ہے<br />\nکچھ متانت سی ہوئی مری روش میں پیدا<br />\nدل سے وہ نقش لڑکپن کا مٹا جاتا ہے<br />\nلطف ملتا نہیں کچھ اگلے تماشائوں میں<br />\nاب کوئی اور جنوں دل کو ہوا جاتا ہے<br />\nجس طرح نیند کی لذّت میں کھلونا رنگین<br />\nطفلکِ خفتہ کے ہاتھوں سے گرا جاتا ہے<br />\nآگیا خوابِ محبت میں یونہی ہوش مجھے<br />\nہو گئے کھیل لڑکپن کے فراموش مجھے۱<br />\n۱- بیاض اوّل، ص ۱۹<br />\nخ</p>\n<p>گمشدہ دستانہ<br />\n(نامکمل نظم)<br />\nوہ مجھ سے پوچھتے ہیں کیا اٹھا لیا تونے<br />\n—————-<br />\nاتار کر ابھی رکھا تھا میز پر ہم نے<br />\nنظر بچا کے ہماری چھپا لیا تو نے۱</p>\n<p>۱ – بیاض اوّل ،ص ۳۷<br />\nخ</p>\n<p>نظموں کے جزوی متروکات</p>\n<p>ہمالہ<br />\nبند ۔۸<br />\nوہ اچھالی پنجۂ قدرت نے گیند اک نور کی<br />\nجھانکتا ہے وہ درختوں کے پرے خورشید بھی<br />\nدل لگی کرتی ہے ہر پتے سے جس کی روشنی<br />\nمیرے کانوں میں صدا آئی مگر کچھ اور ہی<br />\nدل کی تاریکی میں وہ خورشیدِ جاں افروز ہے<br />\nشمعِ ہستی جس کی کرنوں سے ضیا اندوز ہے<br />\nبند۔ ۹<br />\nوہ اصولِ حق نمائے نفیِ ہستی کی صدا<br />\nروح کو ملتی ہے جس سے لذّتِ آبِ بقا<br />\nجس سے پردہ روئے قانونِ محبت کا اٹھا<br />\nجس نے انساں کو دیا رازِ حقیقت کا پتا<br />\nتیرے دامن کی ہوائوں سے اُگا تھا یہ شجر<br />\nبیخ جس کی ہند میں ہے ، چین و جاپاں میں ثمر<br />\nبند ۔۱۰<br />\nتو تو ہے مدت سے اپنی سرزمیں کا آشنا<br />\nکچھ بتا ان راز دانانِ حقیقت کا پتا<br />\nتیری خاموشی میں ہے عہدِ سلف کا ماجرا<br />\nتیرے ہر ذرّے میں ہے کوہِ المپس کی فضا<br />\nایک جلوہ تھا کلیمِ طورِ سینا کے لیے<br />\nتو تجلی ہے سراسر چشمِ بینا کے لیے<br />\nبند ۔۱۲<br />\nآنکھ اے دل کھول اور نظّارئہ قدرت کو دیکھ<br />\nاس فضا کو ، اس گل و گلزار کی رنگت کو دیکھ<br />\nاپنی پستی دیکھ اور اس کوہ کی رفعت کو دیکھ<br />\nاس خموشی میں سرورِ گوشۂ عزلت کو دیکھ<br />\nشاہدِ مطلب ملے جس سے، وہ ساماں ہے یہی<br />\nدردِ دل جاتا رہے جس سے ،وہ درماں ہے یہی۱<br />\n۱- مخزن اپریل ۱۹۰۱ء<br />\nخ<br />\nگلِ رنگیں<br />\nبند ۔ ۲<br />\nتیرے حسنِ گلشن آرا پر جھُکا جاتا ہے دل<br />\nلذّتِ نظّارہ سے بے خود ہوا جاتا ہے دل<br />\nپر لگا کر صورتِ بلبل اڑا جاتا ہے دل<br />\nحلقہ ہائے موجِ نکہت میں پھنسا جاتا ہے دل<br />\nبند۔ ۴<br />\nآہ اے گل ! تجھ میں بھی جوہر وہی مستور ہے<br />\nجو دلِ انساں میں مضمر مثلِ موج نور ہے<br />\nمیری صورت تو بھی اک برگِ ریاضِ طور ہے<br />\nہائے پھر مجھ سے جدائی کیوں تجھے منظور ہے<br />\nدل میں کچھ آتا ہے لیکن منہ سے کہہ سکتا نہیں<br />\nاور تکلیفِ خموشی کو بھی سہہ سکتا نہیں<br />\nبند ۔ ۵<br />\nبھا گئے انداز تیرے اے گلِ رعنا مجھے<br />\nمار ڈالے گا خوشی سے جھومنا تیرا مجھے<br />\nکیوں نہیں ملتی یہ تسکینِ قرار افزا مجھے<br />\nہاں سکھا دے کچھ سبق اپنی خموشی کا مجھے<br />\nباغِ ہستی میں پریشاں مثلِ بو رہتا ہوں میں<br />\nزخمیِ شمشیرِ ذوقِ جستجو رہتا ہوں میں۱<br />\nبند ۔ ۳ : آخری شعر<br />\nآشنائے سوزِ فریادِ دلِ مہجور ہوں<br />\nپھول ہوں میں بھی مگر اپنے چمن سے دور ہوں<br />\n۱ ۔ مخزن ، مئی ۱۹۰۱ء<br />\nخ<br />\nعہدِ طفلی<br />\nبند۔ ۱<br />\nہاں اٹھا اے ساحرِ اَیّام ! یہ جادو ذرا<br />\nابلقِ گردوں نہ ہو محوِ رمِ آہو ذرا<br />\nہائے پھر آجا کہیں سے عمرِ رفتہ ! تو ذرا<br />\nلا وہ نظّارا پیٔ چشمِ تماشا جوُ ذرا<br />\nخون رلواتے ہیں ایّامِ جوانی کے مزے<br />\nلا کہیں سے پھر وہی ایّامِ طفلی کے مزے<br />\nبند۔ ۲<br />\nہائے وہ عالم کہ عالم گیر تھی اپنی ادا<br />\nغیرتِ صد فصلِ گل تھی اپنے گلشن کی ہوا<br />\nمکتبِ طفلی میں غیر از درسِ آزادی نہ تھا<br />\nزنگِ افکارِ جہاں سے شیشۂ دل تھا صفا<br />\nمایہ دارِ صد مسرّت اک تبسّم تھا مرا<br />\nگوشِ دل لگ جائیں جس پر وہ تکلّم تھا مرا<br />\nبند۔ ۵<br />\nآہ ! اے دنیا نمک پاشِ خراشِ دل ہے تو<br />\nجس کے ہر دانے میں سو بجلی ہے ،وہ حاصل ہے تو<br />\nجو مسافر سے پرے رہتی ہے، وہ منزل ہے تو<br />\nجس کی لیلیٰ مایۂ وحشت ہو ، وہ محمل ہے تو<br />\nتیرے ہاتھوں کوئی جویائے میٔ تسکیں نہ ہو<br />\nایمن از مارِ زمینِ گلستاں گل چیں نہ ہو۱<br />\n۱ – مخزن : جولائی ۱۹۰۱ء<br />\nخ<br />\nمرزا غالب<br />\nبند۔ ۲<br />\nمعجزِ کلکِ تصور ہے ویا دیواں ہے یہ<br />\nیا کوئی تفسیرِ رمزِ فطرتِ انساں ہے یہ<br />\nنازشِ موسیٰ کلامی ہائے ہندوستاں ہے یہ<br />\nنورِ معنی سے دل افروزِ سخنداناں ہے یہ<br />\n’’نقش فریادی ہے تیری شوخیِ تحریر کا<br />\nکاغذی ہے پیرہن ہر پیکر تصویر کا‘‘۱<br />\n۱ – مخزن ستمبر ۱۹۰۱ء ، پانچویں مصرع میں اقبال نے ادنیٰ سا تصرف کیا ہے<br />\nخ<br />\nابرِ کوہسار<br />\nبند۔ ۳<br />\nدل لگی کوہ کے چشموں سے مجھے بھاتی ہے<br />\nزندگی اپنی اسی طرح گزر جاتی ہے<br />\nبند ۔۴<br />\nغنچۂ گل مرے سائے سے چٹک جاتا ہے<br />\nاخترِ قسمتِ گلزار چمک جاتا ہے<br />\nمیرا ہر قطرہ گلستاں پہ پھڑک جاتا ہے<br />\nدلِ بلبل کی طرح گل سے اٹک جاتا ہے<br />\nبند۔ ۶<br />\nہے مجھے دامنِ کہسار میں سننے کا مزا<br />\nنغمۂ دخترِ دوشیزئہ دہقاں کی صدا<br />\nوہ سرِ کوہ سے تھم تھم کے اترنا اس کا<br />\nحشر ڈھاتی ہے یہ آہستہ خرامی کی ادا<br />\nسر پہ وہ دودھ کی ٹھلیا کو اٹھاتے آنا<br />\nاور وہ تھم تھم کے اترتے ہوئے گاتے آنا<br />\nبند۔ ۷<br />\nقدم اپنا جو سوئے شہر و دیار اٹھتا ہے<br />\nشیشۂ خاطرِ محزوں سے غبار اٹھتا ہے<br />\nکوئی کہتا ہے کہ وہ ابرِ بہار اٹھتا ہے<br />\nاور کوئی جوشِ طرب میں یہ پکار اٹھتا ہے<br />\n’’تند و پر شور و سیہ مست ز کہسار آمد<br />\nمے کشاں مژدہ کہ ابر آمد و بسیار آمد‘‘<br />\nبند۔ ۸<br />\nمیری عادت میں ہے اک شور مچاتے آنا<br />\nسرِ کہسار سے طنبور بجاتے آنا<br />\nچھیڑ سے باغ کی کلیوں کو ہنساتے آنا<br />\nشکوہ ہائے ستمِ مہر مٹاتے آنا<br />\nتوسنِ باد پہ اڑتا ہوا آتا ہوں میں<br />\nگرمیِ مہر کے کشتوں کا مسیحا ہوں میں<br />\nبند۔ ۹<br />\nوہ ضیا گسترِ عالم ، وہ عروسِ زیبا<br />\nنام انسان کی بولی میں قمر ہے جس کا<br />\nاٹھ گیا موجِ ہوا سے کبھی دامن جو مرا<br />\nہو گیا عارضِ خاتونِ فلک بے پردا<br />\nنظر آتے ہی مگر پردہ نشیں چھپتے ہیں<br />\nروئے تاباں کی جھلک دے کے حسیں چھپتے ہیں<br />\nبند۔ ۱۰<br />\nکی ذرا دست درازی جو ہوا نے مجھ پر<br />\nچاکِ دامن سے دمکتے نظر آئے اختر<br />\nمجھ سے چلنے میں نہ ہو گا کوئی غافل بڑھ کر<br />\nگر پڑے ہیں مرے دامن کی گرہ کھل کے گہر<br />\nمقصدِ ہر صدفِ قلزم زخّار ہوں میں<br />\nابرِ رحمت ہوں ، گہردار ، گہربار ہوں میں۱<br />\n۱ – مخزن نومبر ۱۹۰۱ء<br />\nخ<br />\nایک مکڑا اور مکھّی<br />\nشعر۔ ۳<br />\nبڑھ کر کوئی شے ملنے ملانے سے نہیں ہے<br />\nہو یہ بھی نہ دنیا میں تو کس کام کا جینا<br />\nشعر۔ ۵<br />\nہر طرح سے تیار ہوں خدمت کو تمہاری<br />\nاوروں کی طرح مجھ کو دکھاوا نہیں آتا<br />\nشعر۔ ۱۲<br />\nکیجئے یہیں آرام کہ یہ آپ کا گھر ہے<br />\nاب وقت ہے کھانے کا ، یہیں کھائیے کھانا<br />\nشعر۔ ۱۳<br />\nڈرتا ہوں کہ دشمن کہیں بیمار نہ ہو جائیں<br />\nرہ جائیں نہ پر تھک کے ، مجھے ہے یہی کھٹکا<br />\nشعر۔ ۲۰<br />\nان باتوں سے قابو میں نہ آئے گی یہ مکھّی<br />\nاب اور کوئی چاہیے دینا اسے چکما<br />\nشعر۔ ۲۵<br />\nپہنائی ہے کیا آپ کو پوشاک سنہری<br />\nپر آپ کے چٹّے ہیں کہ چاندی کا ہے گہنا<br />\nشعر۔ ۳۱<br />\nلڑکو! مرے قصّے کو جو دانا ہو تو سمجھو!<br />\nمکھّی کی طرح ہو نہ کہیں حال تمہارا<br />\nشعر۔ ۳۲<br />\nپھنس جاتے ہیں ، جو سنتے ہیں تعریف کی باتیں<br />\nلوگوں کی خوشامد پہ کبھی کان نہ دھرنا۱<br />\n۱ – اردو کی پانچویں کتاب ص ۵۳ :(۱۹۰۵ئ)<br />\nخ<br />\nایک پہاڑ اور گلہری<br />\nپہاڑ<br />\nذرا سے قد پہ تجھے چاہیے نہ اِترانا<br />\nکہ میرے سامنے تیرا گھمنڈ ہے بے جا<br />\nمری طفیل سے پانی ملا ہے دریا کو<br />\nدبائے بیٹھا ہوں دامن میں دشت و صحرا کو<br />\nفلک کی شان سے آنکھیں ملائے بیٹھا ہوں<br />\nبَنوں کو پیٹھ پہ اپنی اٹھائے بیٹھا ہوں<br />\nاسے جو چومتی ہیں اٹھ کے چوٹیاں میری<br />\nبلائیں لیتا ہے جھک جھک کے آسماں میری<br />\nجو برف ہے مرے سر پر بدن پہ سبزی ہے<br />\nہری قمیص پہ گویا سفید پگڑی ہے<br />\nبڑا پہاڑ ہوں میں ، شان ہے بڑی میری<br />\nکسی سے ہو نہیں سکتی برابری میری<br />\nگلہری<br />\nذرا سی بات ہے ، انصاف سے مگر کہنا<br />\nیہ زندگی ہے کوئی اس طرح پڑے رہنا<br />\nقدم نہ اٹّھے تو جینا ہے موت سے بدتر<br />\nہزار عیب سے یہ ایک عیب ہے بڑھ کر<br />\nقلم بنا کے نہ لاتا اگر مری دُم کا<br />\nہنر کو اپنے مصور نہ پھر دکھا سکتا<br />\nجہاں کے باغ کی گویا سنگھار ہے ہر چیز<br />\nکہ اپنی اپنی جگہ شاندار ہے ہر چیز<br />\nنہیں کسی کو حقارت سے دیکھنا اچھّا<br />\nیہ بات جس نے سمجھ لی وہی رہا اچھّا<br />\nپہاڑ سن کے گلہری کی بات شرمایا<br />\nمثل ہے وہ کہ بڑے بول کا ہے سر نیچا۱<br />\n۱ – اردو کی چھٹی کتاب (۱۹۰۴ئ)<br />\nخ<br />\nایک گائے اور بکری<br />\nجن کے پانی میں وہ صفائی تھی<br />\nنظر آتے تھے تہ کے کنکر بھی<br />\nکیا کہوں میں اگا تھا کیا سبزہ<br />\nکوئی مخمل کا فرش تھا سبزہ<br />\nبس چلے تو کہیں نکل جائوں<br />\nدودھ مکھّن سے اس کو ترسائوں<br />\nہم بھی آخر خدا کے ہیں بندے<br />\nروز کے ناز اٹھ نہیں سکتے<br />\nیہ غلامی ہمیں نہیں بھاتی<br />\nمیں تو اس قید سے ہوں گھبراتی<br />\nیوں ہمیں قید میں جو رکھتا ہے<br />\nہم نے کیا جانے کیا بگاڑا ہے<br />\nاپنا غصّہ کبھی نکالوں گی<br />\nدُم کے چابک سے مار ڈالوں گی<br />\nمجھ سے کرتا ہے یہ مؤا اَن بَن<br />\nتوڑ ڈالوں گی دودھ کے برتن<br />\nتُمہی انصاف سے ذرا کہنا<br />\nآدمی ہے کہ ظلم کا پتلا<br />\nاس شکایت سے منہ کو بند کرو<br />\nٹیڑھا رستا نہ تم پسند کرو<br />\nرہنے سہنے کو ہے مکاں ایسا<br />\nخوف سردی کا ہے نہ گرمی کا<br />\nاس کے ہوتے خطر نہیں ہم کو<br />\nشیر چیتے کا ڈر نہیں ہم کو۱<br />\n۱ – اردو کی چھٹی کتاب (۱۹۰۴ئ) ص ۱۳۱<br />\nخ<br />\nبچّے کی دعا<br />\nمیری خوشبو سے معطر ہو زمانہ سارا<br />\nبن کے بلبل ہو مرے حسن پہ دنیا شیدا<br />\nعلم دنیا کے چمن میں ہو اگر گل کی طرح<br />\nمیں چہکتا رہوں اس پھول پہ بلبل کی طرح<br />\nدکھ اٹھائے مرے ہاتھوں سے نہ جاندار کوئی<br />\nاے خدا عمر اسی طرح بسر ہو میری<br />\nدکھ بھی آ جائے تو ہو دل نہ پریشاں میرا<br />\nشکر ہر حال میں ہو میری زباں پر تیرا۱<br />\n۱ – اردو کی چھٹی کتاب ص ۵۸<br />\nخ<br />\nہمدردی<br />\nبلبل<br />\nآنکھوں سے ٹپک رہے تھے آنسو<br />\nکہتا تھا کہ ہائے اب کروں کیا<br />\nپھیلی ہے یہ رات کی سیاسی<br />\nرستا نہیں گھونسلے کا ملتا<br />\nخورشید کے ڈوبنے سے پہلے<br />\nگھر کو مجھے چاہیے تھا جانا<br />\nبچے مرے دیر سے ہیں بھوکے<br />\nدے گا انہیں کون جا کے دانا<br />\nمر جائیں نہ وہ غریب ڈر کر<br />\nگر جائیں نہ گھونسلے سے باہر<br />\nجگنو<br />\nروشن ہیں جو پر مرے تو مجھ کو<br />\nآسان ہے راہ کا دکھانا<br />\nاوروں کے جو کام میں نہ آئوں<br />\nکس کام کا پھر مرا ہے جینا<br />\nبلبل کو اڑا یہ کہہ کے جگنو<br />\nلے کر اسے گھونسلے میں آیا۱<br />\n۱ – اردو کی پانچویں کتاب (۱۹۰۵ئ) ص ۵۸<br />\nخ<br />\nماں کا خواب<br />\nکوئی اس سمے کا بیاں کیا کرے<br />\nاندھیرا ، خموشی بغل گیر تھے<br />\nسیاہی کا نقشہ تھا ایسا جما<br />\nاجالا کہیں نام کو بھی نہ تھا<br />\nستارے فلک پر چمکتے نہ تھے<br />\nکہ ظلمت کے ڈر سے تھے سہمے ہوئے<br />\nیکایک دکھائی دیا چاندنا<br />\nہوا جس سے کچھ کچھ مجھے حوصلا<br />\nبڑی دور تھی مجھ سے یہ روشنی<br />\nمگر رفتہ رفتہ قریب آ گئی<br />\nکہوں کیا جماعت وہ بچوں کی تھی<br />\nکہ معصومیت چلتی پھرتی ہوئی<br />\nجدائی کے صدمے سہوں کس طرح<br />\nجو گزری ہے مجھ پر کہوں کس طرح<br />\nپریشاں ترے غم میں رہتا ہے دل<br />\nعجب طرح کا رنج سہتا ہے دل<br />\nاجل سے بھی بدتر ہے جینا مرا<br />\nلٹا دن دہاڑے خزینا مرا۱<br />\n۱ – اردو کی پانچویں کتاب ص ۳۵<br />\nخ<br />\nپرندے کی فریاد<br />\nوہ ساتھ سب کے اڑنا ، وہ سیر آسماں کی<br />\nوہ باغ کی بہاریں ، وہ سب کا مل کے گانا<br />\nپتّوں کا ٹہنیوں پر وہ جھومنا خوشی میں<br />\nٹھنڈی ہوا کے پیچھے وہ تالیاں بجانا<br />\nتڑپا رہی ہے مجھ کو رہ رہ کے یاد اس کی<br />\nتقدیر میں لکھا تھا پنجرے کا آب و دانا<br />\nخ<br />\nباغوں میں بسنے والے خوشیاں منا رہے ہیں<br />\nمیں دل جلا اکیلا دکھ میں کراہتا ہوں<br />\nارمان ہے یہ جی میں ، اڑ کر چمن کو جائوں<br />\nٹہنی پہ گل کی بیٹھوں ، آزاد ہو کے گائوں<br />\nبیری کی شاخ پر ہو ویسا ہی پھر بسیرا<br />\nاس اجڑے گھونسلے کو پھر جا کے میںبسائوں<br />\nچگتا پھروں چمن میں دانے ذرا ذرا سے<br />\nساتھی جو ہیں پرانے ، ان سے ملوں ملائوں<br />\nپھر دن پھریں ہمارے ، پھر سیر ہو وطن کی<br />\nاڑتے پھریں خوشی سے ، کھائیں ہوا چمن کی<br />\nآزاد جس نے رہ کر ، دن اپنے ہوں گزارے<br />\nاس کو بھلا خبر کیا ، یہ قید کیا بلا ہے۱<br />\n۱ – مخزن ، فروری ۱۹۰۷ء<br />\nخفتگانِ خاک سے استفسار<br />\n(۱)<br />\nکھیت سے آتا ہے دہقاں منہ میں کچھ گاتا ہوا<br />\nپائے گرد آلود دیتے ہیں مسافت کا پتا<br />\nکام دھندا ہو چکا اب نیند ہے ، آرام ہے<br />\nہائے وہ آغازِ محنت جس کا یہ انجام ہے<br />\nرات کی آمد ہے ، مرغانِ ہوا خاموش ہیں<br />\nابتدا و انتہا آپس میں ہم آغوش ہیں<br />\nشورشِ گفتارِ انساں کی صدا آتی نہیں<br />\nوہ صدائے نغمۂ گوش آشنا آتی نہیں<br />\n(۲)<br />\nاے عدم کے رہنے والو تم جو یوں خاموش ہو<br />\nمے وہ کیسی ہے ؟ نشے میں جس کے تم بے ہوش ہو<br />\nوہ ولایت بھی ہمارے دیس کی صورت ہے کیا<br />\nشب وہاں کی کیا ہے ، صبح و شام کی رنگت ہے کیا؟<br />\nدل میں ہوتے ہیں اسی صورت سے پیدا ولولے<br />\nاس ولایت میں بھی کیا مجبور کہتے ہیں اسے<br />\nواں بھی آزارِ غریبی سے کبھی روتے ہیں کیا<br />\nاس ولایت میں بھی دل ٹوٹے ہوئے ہوتے ہیں کیا<br />\nیہ خوشامد اس ولایت کا بھی کیا دستور ہے؟<br />\nواں بھی کیا سنگِ ریا سے شیشۂ دل چور ہے<br />\nواں کی عزّت بھی ، حکومت بھی ، حباب آسا ہے کیا؟<br />\nواں بھی یہ دولت ہی پیمانہ شرافت کا ہے کیا<br />\nآہ اس کشور میں تو جوہر کی عزّت کچھ نہیں<br />\nواں کی نگری میں بھی اس موتی کی قیمت کچھ نہیں؟<br />\nخرمنِ دہقاں کو ہے بجلی کا ڈر ایسا ہی کیا؟<br />\nاس جہاں میں ہے تبسّم پرُ خطر ایسا ہی کیا؟<br />\n(۳)<br />\nاس جدائی میں نہفتہ وصل کا ساماں ہے کیا<br />\nچشم بستہ سرمۂ گوہر پیٔ انساں ہے کیا<br />\nاس نگر کی طرح کیا واں بھی ہے رونا موت کا<br />\nکیا وہاں کی زندگی کو بھی ہے کھٹکا موت کا؟<br />\nیاں تو چلمن کی جھلک سے اور بڑھ جاتا ہے شوق<br />\nکیا وہاں پر جلوئہ بے پردہ دکھلاتا ہے شوق؟<br />\nحسن و خوبی ہو کے بے پردہ نظر آتے ہیں کیا<br />\nاس جہاں میں عشق کے ارماں نکل جاتے ہیں کیا؟<br />\nبے نشاں ہے جس کی ہستی ، وہ اسی بستی میں ہے<br />\nجس کو کہتے ہیں بلندی ، وہ اسی پستی میں ہے<br />\nہم جسے کہتے ہیں ہستی ، ہے وہ کیا تفسیرِ حسن؟<br />\nہے صداقت بھی ، سعادت بھی وہاں تصویرِ حسن؟۱<br />\n۱ – مخزن فروری ۱۹۰۲ء ، بیاض اعجاز ص ۲۴۸<br />\nخ<br />\nشمع و پروانہ<br />\nوہ بات تجھ میں کیا ہے کہ یہ بے قرار ہے<br />\nجاں در ہوائے لذّتِ خوابِ مزار ہے<br />\nبے اختیار سوز سے تیرے بھڑک اٹھا<br />\nقسمت کا اپنی بن کے ستارہ چمک اٹھا<br />\nتھوڑی سی روشنی پہ فدا ہو رہا ہے یہ<br />\nاک نور ہے کہ جس میں فنا ہو رہا ہے یہ<br />\nپروانہ کیا ہے ، اک دلِ ایذا طلب ہے یہ<br />\nعینِ وصال و سوزِ جدائی غضب ہے یہ<br />\n۱ – مخزن ، اپریل ۱۹۰۲ء<br />\nعقل و دل<br />\nخضر سے چھپ کے مر رہا ہوں میں<br />\nتشنہ کامِ میٔ فنا ہوں میں<br />\nہم کلامی ہے غیریت کی دلیل<br />\nخامشی پر مٹا ہوا ہوں میں<br />\nکانپ اٹھتا ہوں ذکرِ مرہم پر<br />\nوہ دلِ درد آشنا ہوں میں<br />\nتنکے چن چن کے باغِ الفت کے<br />\nآشیانہ بنا رہا ہوں میں<br />\nگلِ پژمردئہ چمن ہوں مگر<br />\nرونقِ خانۂ صبا ہوں میں<br />\nکارواں سے نکل گیا آگے<br />\nمثلِ آوازئہ درا ہوں میں<br />\nدستِ واعظ سے آج بن کے نماز<br />\nکس ادا سے قضا ہوا ہوں میں<br />\nمجھ سے بیزار ہے دلِ زاہد<br />\nدیدئہ حور کی حیا ہوں میں<br />\nہے زباں مائلِ ترانۂ شوق<br />\nسننے والے کو دیکھتا ہوں میں<br />\nمیں نے مانا کہ بے عمل ہوں مگر<br />\nرمزِ وحدت سے آشنا ہوں میں<br />\nپردئہ میم میں رہے کوئی<br />\nاس بھلاوے کو جانتا ہوں میں<br />\nسب کسی کا کرم ہے یہ ورنہ<br />\nکیا مرا شوق ، اور کیا ہوں میں<br />\nمیں کسی کو برا کہوں ، توبہ<br />\nساری دنیا سے خود برا ہوں میں<br />\nجام ٹوٹا ہوا ہوں میں لیکن<br />\nمیٔ حق سے بھرا ہوا ہوں میں<br />\nایک دانے پہ ہے نظر تیری<br />\nاور خرمن کو دیکھتا ہوں میں<br />\nتو جدائی پہ جان دیتا ہے<br />\nوصل کی راہ سوچتا ہوں میں<br />\nبھائیوں میں بگاڑ ہو جس سے<br />\nاس عبادت کو کیا سراہوں میں<br />\nبت پرستی تو ایک مذہب ہے<br />\nکفر ، غفلت کو جانتا ہوں میں<br />\nمرگِ اغیار پر خوشی ہے تجھے<br />\nاور آنسو بہا رہا ہوں میں<br />\nمیرے رونے پہ ہنس رہا ہے تو<br />\nتیرے ہنسنے کو رو رہا ہوں میں<br />\nبند ۔دوم<br />\nعلم پلتا ہے میری گودی میں<br />\nرازِ ہستی سے آشنا ہوں میں<br />\nتو مری ہم سری کرے ، توبہ<br />\nدیدئہ ہست کی ضیا ہوں میں<br />\nمیرے دم سے جہان بستا ہے<br />\nاس اندھیرے میں چاندنا ہوں میں<br />\nگلشنِ طور میں بہار مری<br />\nقطرئہ بحر آشنا ہوں میں<br />\nہائے یہ دل ہو میرے پہلو میں<br />\nتو یہ سمجھے کہ دہریا ہوں میں</p>\n<p>اہلِ دل کو بگاڑ سے مطلب<br />\nسب بزرگوں کی خاکِ پا ہوں میں<br />\nفیض اقبال ہے اسی در کا<br />\nبندئہ شاہِ ’’لافتیٰ‘‘ ہوں میں۱<br />\n۱ – مخزن – مئی ۱۹۰۲ء<br />\nخ<br />\nصدائے درد<br />\nاے ہمالہ ! تو چھپالے اپنے دامن میں مجھے<br />\nہے غضب کی بے کلی اپنے نشیمن میں مجھے<br />\nمدّتیں گزری ہیں مجھ کو رنج و غم سہتے ہوئے<br />\nشرم سی آتی ہے اب اس کو وطن کہتے ہوئے<br />\nآہ ویرانی ہے پنہاں یاں کی ہر تعمیر میں<br />\nآشیاں اور اس گلستانِ خزاں تاثیر میں<br />\nآشیاں ایسے گلستاں میں بنائوں کس طرح<br />\nاپنے ہم جنسوں کی بربادی کو دیکھوں کس طرح<br />\nپھر بلا لے مجھ کو اے صحرائے وسطِ ایشیا<br />\nآہ اس بستی میں اب میرا گزارا ہو چکا<br />\nپار لے چل مجھ کو پھر اے کشتیِ موجِ اٹک<br />\nاب نہیں بھاتی یہاں کے بوستانوں کی مہک<br />\nہاں سلامِ آخری اے مولدِ گوتم تجھے<br />\nاب فضا تیری نظر آتی ہے نا محرم مجھے<br />\nالوداع اے مدفنِ ہجویریِؒ اعجاز دم<br />\nرخصت اے آرام گاہِ شنکرِ جادو رقم<br />\nالوداع اے سیرگاہِ شیخِ شیراز الوداع<br />\nاے دیارِ بالمیکِ نکتہ پرداز الوداع<br />\nالوداع اے سرزمینِ نانکِ شیریں بیاں<br />\nرخصت اے آرام گاہِ چشتیِؒ عیسیٰ نشاں<br />\nرمزِ الفت سے مرے اہلِ وطن غافل ہوئے<br />\nکار زارِ عرصۂ ہستی کے ناقابل ہوئے<br />\nاپنی اصلیّت سے ناواقف ہیں ، کیا انساں ہیں یہ<br />\nغیر اپنوں کو سمجھتے ہیں ، عجب ناداں ہیں یہ<br />\nجس کا اک مدّت سے دھڑکا تھا وہ دن آنے کو ہے<br />\nصفحۂ ہستی سے اپنا نام مٹ جانے کو ہے<br />\nدل حزیں ہے ، جاں رہینِ رنجِ بے اندازہ ہے<br />\nآہ اک دفتر تھا اپنا ، وہ بھی بے شیرازہ ہے<br />\nامتیازِ قوم و ملّت پر مٹے جاتے ہیں یہ<br />\nاور اس الجھی ہوئی گتھّی کو الجھاتے ہیں یہ<br />\nہم نے یہ مانا کہ مذہب جان ہے انسان کی<br />\nکچھ اسی کے دم سے قائم شان ہے انسان کی<br />\nروح کا جوبن نکھرتا ہے اسی تدبیر سے<br />\nآدمی سونے کا بن جاتا ہے اس اکسیر سے<br />\nرنگِ قومیّت مگر اس سے بدل سکتا نہیں<br />\nخونِ آبائی رگِ تن سے نکل سکتا نہیں<br />\nوصلِ محبوبِ ازل کی ہیں یہ تدبیریں سبھی<br />\nاک بیاضِ نظمِ ہستی کی ہیں تفسیریں سبھی<br />\nایک ہی مے سے اگر ہر چشمِ دل مخمور ہے<br />\nیہ عداوت کیوں ہماری بزم کا دستور ہے۱<br />\n۱ – مخزن ، جون ۱۹۰۲ء<br />\nخ<br />\nشمع<br />\nان اشکباریوں میں طہارت کا راز ہے<br />\nکیسا وضو ہے یہ کہ سراپا نماز ہے<br />\nایذا پسند ہے دلِ اندوہ گیں ترا<br />\nکچھ تجھ پہ رازِ غمکدئہ دہر کھل گیا<br />\n’’از مہرتا بہ ذرّہ دل و دل ہے آئنہ<br />\nطوطی کو شش جہت سے مقابل ہے آئنہ‘‘<br />\nسمجھے کہ خامشی ہے مآلِ ضیائے شمع<br />\nاے وائے گفتگوئے لبِ بے صدائے شمع<br />\nخورشیدِ شب ہے جلوئہ ظلمت ربا ترا<br />\nتجھ کو بھی ہے خبر کہ یہ ہے چاندنا ترا<br />\nجلتی اسی شرار سے ہے شمعِ ماسوا<br />\nساماں طرازِ ظلمتِ شب ہے یہ چاندنا<br />\nآزادِ دست بردِ بقا و فنا ہوں میں<br />\nکشتہ ہو یہ شرار ، تو کیا جانے کیا ہوں میں<br />\nجوں نَے ، کمندِ نالۂ دل میں اسیر ہوں<br />\nفرقت میں نیستاں کی سراپا نفیر ہوں<br />\nمحمود اپنے آپ کو سمجھا ، ایاز ہے<br />\nکیا غفلت آفریں یہ میٔ خانہ ساز ہے<br />\nدردا کہ وہمِ غیر میں ہوں میں پھنسا ہوا<br />\nآزر ، خلیل ہے بتِ پندار کا ہوا<br />\nدل خار زارِ کم نگہی میں الجھ نہ جائے<br />\nڈرتا ہوں کوئی میری فغاں کو سمجھ نہ جائے۱<br />\n۱ – مخزن ، دسمبر ۱۹۰۲ء<br />\nخ<br />\nایک آرزو<br />\nپتّوں کا ہو نظارہ میری کتاب خوانی<br />\nدفتر ہو معرفت کا ، جو گل کھلا ہوا ہو<br />\nیوں وادیوں میں ٹھہرے آ کر شفق کی سرخی<br />\nجیسے کسی گلی میں کوئی شکستہ پا ہو<br />\nپچھم کو جا رہا ہو ، کچھ اس ادا سے سورج<br />\nجیسے کوئی کسی کے دامن کو کھینچتا ہو<br />\nظلمت جھلک رہی ہو اس طرح چاندنے میں<br />\nجوں آنکھ میں سحر کی سرمہ لگا ہوا ہو<br />\nدل کھول کر بہائوں اپنے وطن پہ آنسو<br />\nسر سبز جن کے نم سے ، بوٹا امید کا ہو<br />\nسمجھیں مرے سخن کو ہندوستان والے<br />\nموزون ہو گئے ہیں نالے ، سخن نہیں ہے<br />\nشمشاد ، گل کا بَیری ، گل ، یاسمن کا دشمن<br />\nہو آشیاں کے قابل ، یہ وہ چمن نہیں ہے<br />\nاپنوں کو غیر سمجھوں اس سر زمیں میں رہ کر<br />\nمیں بے وطن ہوں میرا کوئی وطن نہیں ہے<br />\nوہ مے نہیں کہ جس کی تاثیر تھی محبت<br />\nساقی نہیں وہ باقی ، وہ انجمن نہیں ہے<br />\n’’در محفلے کہ یاراں شربِ مدام کردند<br />\nچوں نو بتے بہ ما شد ، آتش بہ جام کردند‘‘۱<br />\n۱ – مخزن ، دسمبر ۱۹۰۲ء</p>\n<p>خ<br />\nآفتابِ صبح<br />\nاے چراغِ آسماں! اے آفتابِ صبح دم!<br />\nراستا تیرا نہیں شرمندئہ نقشِ قدم!<br />\nابر میں چھپنا ترا ، لاتا ہے دل پر ابرِ غم<br />\nیہ ادا ، چشم تماشائی پہ کرتی ہے ستم<br />\nتو وہ مطلع ہے سرِ دیوانِ عالم کے لیے<br />\nخامۂ قدرت نے آبِ زر سے لکھّا ہے جسے<br />\nہائے کس حسنِ جہاں آرا کی ہے تجھ میں جھلک<br />\nخیرہ ہو جاتی ہے تیرے نور سے چشمِ فلک<br />\nروح پرور ہے تجلّی تیری اے چشمِ فلک<br />\nملتی جلتی ہے چراغِ طور سے تیری چمک<br />\nخانۂ دل نور سے معمور ہو جائے مرا<br />\nنقطۂ دل ، تخمِ نخلِ طور ہو جائے مرا۱<br />\n۱ – خدنگ نظر مئی ۱۹۰۲ء<br />\nخ<br />\nدردِ عشق<br />\nپروانہ سوئے شمع نہ قسمت کو رو کے آئے<br />\nذوقِ تپش سے بزم میں آزاد ہو کے آئے<br />\nاس بزم میں کسی کو نہیں آرزو تری<br />\nموتی ہے تو ، مٹے نہ کہیں آبرو تری<br />\nمحفل یہ مر مٹی ہے شرابِ مجاز پر<br />\nادراک طعنہ زن ہے سرورِ گداز پر<br />\nرہبر تو خضرِ فکر ہے اور ذوقِ دید ہے<br />\nہاتھوں میں انجمن کے پرانی کلید ہے<br />\nنایاب ہو کے اپنی حقیقت دکھا انہیں<br />\nجو عجز میں نہاں ہے ، وہ رفعت دکھا انہیں<br />\nفکرِ بلند ، غرقِ شرابِ غرور ہے<br />\nاس بے خبر کو راہ پہ لانا ضرور ہے<br />\nطے کر کے آسماں کو جو بے مدعا پھرے<br />\nدیوانہ وار تیرا پتا پوچھتا پھرے<br />\nبے تاب پھر جہاں ہو ترے اشتیاق میں<br />\nگریاں ہو چشمِ حسن بھی تیرے فراق میں۱<br />\n۱ – پنجۂ فولاد ۲۸ ستمبر ۱۹۰۳ء<br />\nخ<br />\nگلِ پژمردہ<br />\nہم سفر آخر تری بو کی تری رنگت ہوئی<br />\nہائے کیا تاراج تیرے حسن کی دولت ہوئی<br />\nبلبلِ نالاں نہ پہچانے اگر دیکھے تجھے<br />\nہو پشیماں عشق پر اپنے جو پہچانے تجھے<br />\nسرگراں سی اب شعاعِ مہرِ تاباں تجھ سے ہے<br />\nآہ وہ بادِ سحر بھی اب گریزاں تجھ سے ہے<br />\nدیدئہ گل چیں کو اب تیری ادا بھاتی نہیں<br />\nلال جوڑا اب شفق بھی تجھ کو پہناتی نہیں<br />\nشاخ تیری بارِ بلبل سے نہ اب خم کھائے گی<br />\nآبِ گوہر سے نہ اب شبنم تجھے نہلائے گی<br />\nآہ وہ تتلی ، وہ اک معصومیت اڑتی ہوئی<br />\nتھک کے اب پرواز سے تجھ پر نہ بیٹھے گی کبھی<br />\nوہ ذرا سا جانور ، دل دادئہ آوارگی<br />\nکھینچتی تھی سوئے گلشن جس کو شیرینی تری<br />\nگرچہ تھا صحنِ چمن میں عاشقِ شیدا ترا<br />\nاب تجھے دیکھے تو بھاگے ’’الخدر‘‘ کہتا ہوا<br />\nمیری آنکھوں کو مگر اے گل بھلا لگتا ہے تو<br />\nآتی ہے مجھ کو تری پژمردگی سے اپنی بو<br />\nہیں مرے سینے میں بھی پوشیدہ زخمِ بے رفو<br />\nداغ بن کر رہ اسی اجڑے ہوئے گلشن میں تو<br />\nلب مرا ہے بلبلِ رنگیں نوا تیرے لیے<br />\nمیری ٹھنڈی آہ ہے بادِ صبا تیرے لیے۱<br />\n۱ – بیاض اعجاز ص ۲۶۴<br />\nسیّد کی لوحِ تربت<br />\n(۱)<br />\nاے کہ زائر بن کے میری قبر پر آیا ہے تو<br />\nاے کہ مستانہ میٔ حسنِ عقیدت کا ہے تو<br />\nبسکہ ہے بادِ صبا یاں کی اخوّت آفریں<br />\nیہ وہ گلشن ہے جہاں سبزہ بھی بیگانہ نہیں<br />\nیہ وہ نظّارہ ہے ، یاں ہر گل سراپا دیدہ ہے<br />\nاپنے گلشن کی زمیں میں باغباں خوابیدہ ہے<br />\n(۲)<br />\nدیکھ اپنوں میں نہ پیدا ہو کہیں بے گانگی<br />\nچل نہ جائے تیرے گلشن میں ہوا پیکار کی<br />\nدین کے پردے میں تو دنیا کا سودائی نہ ہو<br />\nآڑ میں مذہب کی شوقِ عزّت افزائی نہ ہو<br />\nگالیاں دینا کسی کو دین کی خدمت نہیں<br />\nیہ تعصّب کوئی مفتاحِ در جنت نہیں<br />\nراہبر کو قافلے کے ساتھ رہنا چاہیے<br />\nکیا چلے گا کارواں ، جب رہنما پیچھے رہے<br />\n(۳)<br />\nہو شرابِ حبِّ قومی میں اگر سرشار تو<br />\nہو نہ اپنی عزّت افزائی کی تجھ کو آرزو<br />\nقافلہ جب تک پہنچ جائے نہ منزل کے قریں<br />\nرہنما ہوتے ہیں جو ، رستے میں دم لیتے نہیں<br />\nکیا مزا رکھتی ہے ابنائے وطن کی فکر بھی<br />\nاس میں کچھ ہوتی نہیں اپنے کفن کی فکر بھی<br />\nدیکھ آوازِ ملامت سے نہ گھبرانا ذرا<br />\nعشق کے شعلے کو بھڑکاتی ہے یہ بن کر ہوا<br />\nوہ شجر ہے عشقِ اخواں ، زندگی ہے جس کا پھل<br />\nقوم کے عاشق کو چھو سکتا نہیں دستِ اجل<br />\nعالمِ عقبے میں ہے سب سے بڑی عزّت یہی<br />\nعشقِ اخواں میں اگر مطعون ہو جائے کوئی<br />\nعشق ہر صورت میں تسکینِ دل ناشاد ہے<br />\nپر کہیں ، نالہ کہیں ، شیون کہیں فریاد ہے<br />\nخود بخود منہ سے نکل جاتی ہے ، ایسی لے ہے یہ<br />\nشیشۂ دل سے اچھل جاتی ہے ، ایسی مے ہے یہ<br />\nچوں زمینائے محبت خوردہ بودم بادئہ<br />\nتا ثریّا رفت ایں قومِ بہ خاک افتادئہ<br />\n(۴)<br />\nاپنے حق کے مانگنے میں رکھ ادب مدِّ نظر<br />\nچاہیے سائل کو آدابِ طلب مدِّ نظر<br />\nمعنیِٔ رمزِ اطاعت کی نہ ہو جس کو خبر<br />\nچاہیے دنیا کو اس ناداں کی صحبت سے حذر<br />\n’’آب چوں در روغن افتد ، نالہ خیزد از چراغ<br />\nصحبتِ نا جنس باشد باعثِ آزار ہا‘‘<br />\n(۵)<br />\nچاہیے ہو باعثِ آرامِ جاں شاعر کی لے<br />\nلاج اس جزوِ نبوّت کی ترے ہاتھوں میں ہے<br />\nدیکھ اے جادو بیاں ، تو نے اگر پروا نہ کی<br />\nآبرو گر جائے گی اس گوہرِ یک دانہ کی<br />\n’’از شرابِ حُبِّ ہم جنسانِ خود مستانہ باش<br />\nشعلۂ شمعِ وطن را صورتِ پروانہ باش‘‘۱<br />\n۱ – مخزن جنوری ۱۹۰۳ء<br />\nخ<br />\nماہ ِنو<br />\nشام نے آ کر پڑھا دیباچۂ مضمونِ شب<br />\nہے لبِ پیرِ فلک پر مصرعِ موزونِ شب<br />\nمنشیِ قدرت مگر کھا کر کہیں ٹھوکر گرا<br />\nجب سیاہی گر چکی ، قط زن سیاہی پر گرا<br />\nکاسئہ سیمیں لیے ہاتھوں میں آیا ، دیکھنا<br />\nآسماں دریوزئہ ظلمت کو نکلا ، دیکھنا<br />\nاے چراغِ دودمانِ آفتابِ خاوری<br />\nقہر ہے چشمِ تصوّر پر تری جادوگری<br />\nتو وہ رہرو ہے کہ پھرتا ہی رہا منزل کے گرد<br />\nقیس کی صورت جبیں سا ہی رہا محمل کے گرد<br />\nسرمۂ گوہر مری آنکھوں کو تیری دید ہے<br />\nاے مہِ نَو تو ہلالِ مطلعِ امّید ہے<br />\nآرزوئے نور میں ہے صورتِ سیماب تو<br />\nتیری بے تابی کے صدقے ،ہے عجب بے تاب تو<br />\nچاہیے میری نگاہوں کو انوکھی چاندنی<br />\nلا کہیں سے ماہِ کامل بن کے ، ایسی چاندنی<br />\nظلمتِ بے گانگی میرے وطن سے دور ہو<br />\nخاکِ ہندوستاں کا ہر ذرّہ سراپا طور ہو۱<br />\n۱ – بیاض اعجاز ص ۲۱۱<br />\nخ<br />\nانسان اور بزمِ قدرت<br />\nنور یکساں ترے ویرانے میں ، آبادی میں<br />\nشہر میں ، دشت میں ، کہسار کی ہر وادی میں<br />\nجو سمجھنے کی تھی ، وہ بات نہ سمجھی تونے<br />\nیعنی مے پی ہے تمیز من و تو کی تونے۲<br />\n۲ – مخزن ستمبر ۱۹۰۳ء<br />\nخ<br />\nپیامِ صبح<br />\nہلائی اس نے زنجیرِ درِ مے خانہ یہ کہہ کر<br />\nاٹھو ، دروازہ کھو لو نسخۂ خوابِ پریشاں کا<br />\nاٹھایا آکے سبزے کو صدائے ’’قم باذنی‘‘ سے<br />\nدبایا پائے نازک اس نے ہر طفلِ دبستاں کا<br />\nاٹھایا قطرئہ شبنم کو اس نے بسترِ گل سے<br />\nچھڑایا نیند کے ہاتھوں سے دامن نرگسستاں کا۱<br />\n۱ – انتخاب فتنہ ۳۰ دسمبر ۱۹۰۳ء<br />\nخ<br />\nعشق اور موت<br />\nکہیں عجز سے گردنیں جھک رہی تھیں<br />\nرعونت کہیں مانعِ بندگی تھی<br />\nپتنگا کہیں مستِ ذوقِ تپیدن<br />\nکہیں شمع کو نازشِ دلبری تھی<br />\nجو قمری کو ملتا تھا طوقِ غلامی<br />\nصنوبر کا انعام ، آزادگی تھی<br />\nیہ گرمِ فغاں تھی ، وہ محوِ تبسّم<br />\nجو بلبل کا غم تھا ، وہ گل کی خوشی تھی<br />\nوہ دردِ محبت ، وہ ایمانِ ہستی<br />\nوہ افشانِ حسنِ ازل کا ستارا<br />\nسرِ کوہ چمکے جو وہ بن کے بجلی<br />\nتو ہو غیرتِ طور ہر سنگِ خارا۲<br />\n۲ – مخزن نومبر ۱۹۰۳ء<br />\nزہد اور رندی<br />\nدو نذر تو فرماتے تھے ہو کر متبسّم<br />\nدینداروں کی امداد ہے ایماں کی نشانی<br />\nکہتے ہیں کہ ہے اس کو محبت فقرا سے<br />\nدیکھی نہیں ہم نے تو کوئی اس کی نشانی<br />\nہر رات اسے راگ کے جلسوں سے سروکار<br />\nپھرتا ہے سرِ مزرعِ اوراد پہ پانی۱<br />\n۱ – مخزن دسمبر ۱۹۰۳ء<br />\nخ<br />\nموجِ دریا<br />\nغنچۂ آب میں گلشن کی تماشائی ہوں<br />\nاپنی ہستی کو مٹانے کی تمنّائی ہوں<br />\nکشتۂ عشق ہوں ، محروم شکیبائی ہوں<br />\nحوصلہ دیکھ کہ میں بحر کی سودائی ہوں<br />\nزندگی جزو کی ہے ، کل میں فنا ہو جانا<br />\n’’درد کا حد سے گزرنا ہے دوا ہو جانا‘‘۲<br />\n۲ – دکن ریویو ، نومبر – دسمبر ۱۹۰۴ء<br />\nرخصتِ اے بزمِ جہاں<br />\nتیر لگتی ہے نگاہِ چشمِ نو دولت مجھے<br />\nہے ترے عجزِ خوشامد زادہ سے نفرت مجھے<br />\nمدّتوں ضبطِ تکلّم کے ستم سہتا رہا<br />\nاشک کی صورت میں اپنا حالِ دل کہتا رہا<br />\nخامشی کا بار لیکن اب اٹھا سکتا نہیں<br />\nآئنہ مشرب ہوں ، راز اپنا چھپا سکتا نہیں<br />\n(۲)<br />\nمل کے رہتی ہیں تہِ دامانِ دریا مچھلیاں<br />\nیعنی وہ چاندی کے طائر ، بے پر و بے آشیاں<br />\nمل کے اڑتے، مل کے گاتے ہیں گلستاں کے طیور<br />\nخیمہ زن انسان ہیں شہروں میں، ویرانوں سے دور<br />\n(۳)<br />\nکوہ کے دامن میں کیا بے مدّعا پھرتا ہوں میں<br />\nکیا مصافِ زندگی سے بھاگتا پھرتا ہوں میں۱<br />\n۱ – مخزن مارچ ۱۹۰۴ء<br />\nخ<br />\nطفلِ شیر خوار<br />\nایسی چیزوں کو جو تو سمجھا ہے سامانِ خوشی<br />\nکیا کسی دکھ درد کے مکتب کی ابجد ہے یہی<br />\nدرد سے اے نو اسیرِ حلقۂ گردابِ درد<br />\nہوتی جائے گی تجھے آگاہیِ اسبابِ درد<br />\nاس چمکتی چیز کی خاطر یہ بیتابی ہے کیا؟<br />\nاب سیاہی کے گرانے کی تجھے سوجھی ہے کیا<br />\nہے تجھے کچھ فرش پر اس کو گرانے میں مزا<br />\nٹوٹ جائے آئنہ میرا ، تجھے پروا ہے کیا<br />\nتالیوں کا ہو کوئی گچھّا کہ سونے کی گھڑی<br />\nمل گئی جو شے تجھے ، تیرا کھلونا بن گئی<br />\nجو تری آنکھوں کے آگے ہو ، ہوس انگیز ہے<br />\nیعنی ہر شے توسنِ ادراک کی مہمیز ہے<br />\nپھوٹتی ہے فصلِ گل کی جس طرح پہلے کلی<br />\nمنہ پہ ڈالے سبز پتیّ کی نقابِ عارضی<br />\nیوں ترے ہنسنے سے دل میں ہے تمنّا کی نمود<br />\nاے گلِ نشگفتۂ صحنِ چمن زارِ وجود<br />\n۱ – مخزن ، فروری ۱۹۰۴ء<br />\nخ<br />\nتصویرِ درد<br />\n(۱)<br />\nہوئی ہے سرمۂ آواز گو لذّت خموشی کی<br />\nنگہ بن بن کے آنکھوں سے نکلتی ہے فغاں میری<br />\nمری حیرت روانی سوز ہے اس درجہ اے ساقی<br />\nکہ مینا بن گئی آخر شرابِ ارغواں میری<br />\nشکارِ خوفِ رسوائی ہے میری نو گرفتاری<br />\nکسی صورت ہو یا رب ساری دنیا رازداں میری<br />\n(۲)<br />\nشکایت آسماں کی میرے لب پر آ نہیں سکتی<br />\nکہ میں قسمت کا مارا ، آپ ہی اپنی مصیت ہوں<br />\nمری ہستی نے آلودہ کیا دامانِ عصیاں کو<br />\nوہ عاصی ہوں کہ میں اپنے گناہوں کی ندامت ہوں<br />\nمرے طوفِ جبیں کو اڑ کے خاکِ آستاں آئی<br />\nمیں وہ درماندئہ دامانِ صحرائے عبادت ہوں<br />\nسیہ کاری مری زاہد سے کہتی ہے یہ محشر میں<br />\nسبھی کچھ ہوں مگر ہم رنگِ محرابِ عبادت ہوں<br />\nمری ہستی نہیں ، وحدت میں کثرت کا تماشا ہے<br />\nکہ خود عاشق ہوں ، خود معشوق ہوں ، خود دردِ فرقت ہوں<br />\nوضو کے واسطے آتا ہے کعبہ لے کے زمزم کو<br />\nالٰہی کون سی وادی میں میں محو عبادت ہوں<br />\nنہ چھپ ، او کاٹنے والے مجھے ، میرے نیستاں سے<br />\nسراپا صورتِ نے تیری فرقت کی شکایت ہوں<br />\nنجف میرا مدینہ ہے ، مدینہ ہے مرا کعبہ<br />\nمیںبندہ اور کا ہوں ، امّتِ شاہِ ولایت ہوں<br />\nجو سمجھوں اور کچھ خاکِ عرب میں سونے والے کو<br />\nمجھے معذور رکھ ، میں مستِ صہبائے محبت ہوں<br />\nیہی صہبا ہے جو رفعت بنا دیتی ہے پستی کو<br />\nاسی صہبا میں آنکھیں دیکھتی ہیں رازِ ہستی کو<br />\n(۳)<br />\nشرابِ عشق میں کیا جانے کیا تاثیر ہوتی ہے<br />\nکہ مشتِ خاک جس سے روکشِ اکسیر ہوتی ہے<br />\nیہ وہ مے ہے ، تکلّم بن کے رہتی ہے زبانوں میں<br />\nنگاہوں میں مثالِ سرمۂ تسخیر ہوتی ہے</p>\n<p>زباں میری ہے لیکن کہنے والا اور ہے کوئی<br />\nمری تقدیر گویا اور کی تقدیر ہوتی ہے<br />\nبس اے ذوقِ خموشی ! رخصتِ فریاد دے مجھ کو<br />\nکہ چپ بیٹھوں تو گویائی گریباں گیر ہوتی ہے<br />\nاثر ایسا کیا ہے دل پہ تاراجِ گلستاں نے<br />\nمجھے پروازِ رنگِ گل ، صدائے تیر ہوتی ہے<br />\nسنا ہے میں نے جو کچھ اہل محفل کو سناتا ہوں<br />\nخموشی بے محل ، مثلِ دمِ شمشیر ہوتی ہے<br />\nنفس کا آئنہ باندھا ہوا ہے میں نے آہوں میں<br />\nمری ہر بات میرے درد کی تصویر ہوتی ہے<br />\nخود اپنے آنسوؤں میں رونے والا چھپ کے بیٹھا ہو<br />\nصدائے نالۂ دل کی یہی تاثیر ہوتی ہے<br />\nتمیزِ ما و من ہوتی نہیں حرفِ محبت میں<br />\nمثالِ خامشی گویا مری تقدیر ہوتی ہے<br />\nسنے ہیں اہلِ محفل نے فسانے حال و ماضی کے<br />\nمرے نالوں میں استقبال کی تفسیر ہوتی ہے<br />\nبرا ہوں یا بھلا ہوں ، میرا کہنا سب کو بھاتا ہے<br />\nوہی کہتا ہوں جو کچھ سامنے آنکھوں کے آتا ہے<br />\n(۴)<br />\nہوائے امتیازِ ملّت و آئیں کی موجوں نے<br />\nغضب کا تفرقہ ڈالا ترے خرمن کے دانوں میں<br />\nجہاں خوں ہو رہا ہے کارزارِ زندگانی سے<br />\nمیٔ غفلت کے ساغر چل رہے ہیں نوجوانوں میں<br />\nتغیّر اس طرح کا محفلِ ہستی میں آیا ہے<br />\nکہ ہے چُپ بیٹھ رہنا بھی تباہی کے نشانوں میں<br />\nمزا دیتا نہیں کچھ صورتِ گل صد زباں ہونا<br />\nزباں جب ایک بھی گویا نہ ہو اتنی زبانوں میں<br />\nہوا پیکار کی آخر اجاڑے گی گلستاں کو<br />\nخدا رکھّے یہ ہے اپنے پرانے مہربانوں میں<br />\nقیامت ہے کہ ہر ذرّے سے پیدا سو مصیبت ہے<br />\nزمیں بھی اپنی شاید جا ملی ہے آسمانوں میں<br />\nاڑالے جائے گی موجِ ہوائے نیستی ان کو<br />\nنہ ہو جب راہ پیمائی کی طاقت ناتوانوں میں<br />\nرُلایا خوں مری آنکھوں کو تیرے خوابِ غفلت نے<br />\nمری تقدیر میں لکھا تھا رونا کلکِ قدرت نے</p>\n<p>(۵)<br />\nدکھادوں گا میں اے ہندوستاں رنگِ وفا سب کو<br />\nکہ اپنی زندگانی تجھ پہ قرباں کر کے چھوڑوں گا<br />\nنہیں بے وجہ ، وحشت میں اڑانا خاکِ زنداں کا<br />\nکہ میں اس خاک سے پیدا بیاباں کرکے چھوڑوں گا<br />\nشریکِ محنتِ زنداں ہوں گو یوسف صفت خود بھی<br />\nمگر تعبیرِ خوابِ اہلِ زنداں کر کے چھوڑوں گا<br />\nابھی مجھ دل جلے کو ہم صفیرو ! اور رونے دو<br />\nکہ میں سارے چمن کو شبنمستاںکر کے چھوڑوں گا<br />\nتعصّب نے مری خاکِ وطن میں گھر بنایا ہے<br />\nوہ طوفاں ہوں کہ میں اس گھر کو ویراں کر کے چھوڑوں گا<br />\nاگر آپس میں لڑنا آج کل کی ہے مسلمانی<br />\nمسلمانوں کو آخر نا مسلماں کر کے چھوڑوں گا<br />\nاٹھادوں گا نقابِ عارضِ محبوبِ یک رنگی<br />\nتجھے اس خانہ جنگی پر پشیماں کر کے چھوڑوں گا<br />\nجو تیرا درد تھا ، تاکا ہے اس نے میرے پہلو کو<br />\nتری اُفتاد نے توڑا ہے میرے دست و بازو کو</p>\n<p>(۶)<br />\nاڑا کر لے گئی لذّت تُجھے آوارہ رہنے کی<br />\nچمن میں کچھ نہ دیکھا صورتِ بادِ صبا تونے<br />\nتری تعمیر میں مضمر ہوئی افتادگی کیوں کر<br />\nلگائی ہے مگر اس گھر کو خشتِ نقشِ پا تونے<br />\nتلاشِ تکمۂ اخگر سے پیدا ہے جنوں تیرا<br />\nجو پہنی صورتِ تصویر کاغذ کی قبا تونے<br />\nسبق لیتا رہا اُفتادگی کا خاکِ ساحل سے<br />\nنہ سیکھا موجِ دریا سے علاجِ خوابِ پا تونے<br />\nنہیں ہے دہریت کیا بندئہ حرص و ہوا ہونا<br />\nقیامت ہے مگر اوروں کو سمجھا دہریا تونے<br />\nوہ حسنِ عالم آرا تیرے دل میں جلوہ گستر تھا<br />\nغضب ہے آسمانوں میں دیا اس کا پتا تونے<br />\nنہیں ممکن شناسائی ہو تجھ کو رمزِ وحدت سے<br />\nصدائے غیر سمجھا ، جب سنی اپنی صدا تونے<br />\n(۷)<br />\nنظر اس دور میں مجھ کو ترا جینا نہیں آتا<br />\nکہ صہبائے محبت کا تجھے پینا نہیں آتا<br />\nپکڑ کر عجز کا دامن ، پہنچ عرش معلّٰے پر<br />\nنگاہوں کو نظر اس بام کا زینا نہیں آتا<br />\nعدو صبحِ صفائے دل کی ہے ظلمت تعصّب کی<br />\nمقابل چشمِ نابینا کے آئینا نہیں آتا<br />\nیہیں بے نوُر ہے ، محشر میں تو کیا خاک دیکھے گا<br />\nکہ تجھ کو دیکھنا اے دیدئہ بینا نہیں آتا<br />\nیہ بہتر تھا کہ تو اے شیشۂ دل چوُر ہو جاتا<br />\nصفا رہنا تجھے مانندِ آئینا نہیں آتا<br />\nاکارت ہے ، بناوٹ سے ترا رونا نمازوں میں<br />\nکہ ہاتھ اس طرح وہ پوشیدہ گنجینا نہیں آتا<br />\nبنا آنکھوں کو جامِ اشک ، دل کو درد کی مینا<br />\nمزا جینے کا کچھ بے ساغر و مینا نہیں آتا<br />\nبجھا دینا ہی اچھا ہے چراغِ زندگانی کا<br />\nمحبت میںجو مر مر کے تجھے جینا نہیں آتا<br />\nبنا اس راہ میں ذوقِ طلب کو ہم سفر اپنا<br />\nاکیلے لطفِ سیرِ وادیِ سینا نہیں آتا<br />\nتلاشِ خضر کب تک تشنۂ زہرِ محبت ہو<br />\nجسے مرنا نہیں آتا اسے جینا نہیں آتا<br />\nنمی گویم قیامت جوش زن یا شورِ طوفاں شو<br />\nز طوفان دستبردار آنچہ نتوانی شدن ، آں شو<br />\n(۸)<br />\nتبّسم سے غرض ہے پردہ داری چشمِ گریاں کی<br />\nچھپا کر بیٹھ صبحِ عید میں شامِ محرّم کو<br />\nجمالِ یوسفِ یثرب کو دیکھ آئینۂ دل میں<br />\nنہ ڈھونڈ اے دیدئہ حیراں نمودِ ابنِ مریم کو<br />\nشفا دیکھی ہے بیماری میں کیا ان درد مندوں نے<br />\nکہ بے حاصل سمجھتے ہیں تلاشِ ابنِ مریم کو<br />\nخدا جانے یہ بندے کون سی آتش میں جلتے ہیں<br />\nکہ خاکستر کی اک مٹھّی سمجھتے ہیں جہنّم کو<br />\n۱ – مخزن مارچ ۱۹۰۴ء<br />\nخ<br />\nنالۂ فراق<br />\nہوگئی رخصت مسرّت ، غم مرا ہمدم ہوا<br />\nدفتر صبر و شکیبائی جو تھا ، برہم ہوا<br />\nکچھ عجب اس کی جدائی میں مرا عالم ہوا<br />\nدل مرا منّت پذیرِ نالۂ پیہم ہوا<br />\nحاضراں از دور چوں محشر خروشم دیدہ اند<br />\nدیدہ ہا باز است لیک از راہِ گوشم دیدہ اند<br />\nدجلہ ریزی کر رہا ہے دیدئہ پرُخوں مرا<br />\nصورتِ سیماب ، مضطر ہے دلِ محزوں مرا<br />\nدردِ فرقت سے ہے رنگیں نالۂ موزوں مرا<br />\nداغِ حرماں ہے سراپا ہر گلِ مضموں مرا<br />\nآہ ، وہ حاصل نہیں اوروں کی مدحت میں مجھے<br />\nلطف جو ملتا تھا کچھ تیری ملامت میں مجھے<br />\nزندگی کا دامنِ انساں میں گویا خار ہے<br />\nآرزو کا دل میں ، سینے میں نفس کا خار ہے<br />\nیوں تو اس عالم کے ہر ذرّے سے اگتا خار ہے<br />\nخار فرقت کا مگر سب سے نکیلا خار ہے<br />\n’’زندگانی در جگر خار است و در پا سوزن است<br />\nتا نفس باقی است در پیراہنِ ما سوزن است‘‘۱<br />\n۱ – مخزن مئی ۱۹۰۴ء<br />\nخ<br />\nچاند<br />\nاے قمر کیا خامشی افزا ہے تیری روشنی<br />\nرات کے دامن میں ہے گویا سحر سوئی ہوئی<br />\nخ<br />\nحسنِ کامل تیری صورت کا نشاط انگیز ہے<br />\nچاندنی میں تیری اک تسکینِ غم آمیز ہے<br />\nخ<br />\nگھر بنایا تونے گو ہنگامۂ ہستی سے دور<br />\nچاندنی تیری نہیں انسان کی بستی سے دور<br />\nہاں اتر آ میرے دل میں ساتھ لے کر چاندنی<br />\nاس اندھیرے گھر میں بھی ہو جائے دم بھر چاندنی۱<br />\n۱ – مخزن جولائی ۱۹۰۴ء<br />\nخ<br />\nبلالؓ<br />\nستم ہے شوق کی آتش کو مثلِ موجِ ہوا<br />\n’’خدا بھلا کرے آزار دینے والوں کا‘‘<br />\nترے نصیب کا آخر چمک گیا اختر<br />\nعلیؓ کے سینے میں جو راز تھا ، کھلا تجھ پر<br />\nنمازِ عشق حسینِؓ حجاز ہے گویا<br />\nیہی نماز ، خدا کی نماز ہے گویا<br />\n۱ – مخزن ستمبر ۱۹۰۴ء<br />\nخ<br />\nسرگزشتِ آدم<br />\nنگاہ پائی ازل سے جو نکتہ بیں میں نے<br />\nہر ایک چیز میں دیکھا اسے مکیں میں نے<br />\nخ<br />\nسوالِ دید میں لذّت ہے اے کلیم ایسی<br />\nہزار بار سنی ہے وہی ’نہیں‘ میں نے<br />\nخ<br />\nکہا کسی نے فسانہ جو عرش و کرسی کا<br />\nوہ سادہ لوح ہوں میں ، کر لیا یقیں میں نے<br />\nخ<br />\nکبھی میں قتل ہوا کربلا کے میداں میں<br />\nکہی کسی کو ستم پر بھی آفریں میں نے<br />\nخ<br />\nاٹھائے تلخیِ انکار میں مزے کیا کیا<br />\nبناکے ایک زمانے کو نکتہ چیں میں نے<br />\nعجیب طرز ہے کچھ گفتگوئے واعظ کا<br />\nخدا بچائے ، یہ باتیں سنی نہ تھیں میں نے<br />\nوہ چیز نام ہے جس کا جہاں میں آزادی<br />\nسنی ضرور ہے ، دیکھی کہیں نہیں میں نے<br />\nنہ توڑ میرے دلِ درد مند کو ظالم<br />\nبڑی تلاش سے پایا ہے یہ نگیں میں نے<br />\nخدا تو ملتا ہے ، انسان ہی نہیں ملتا<br />\nیہ چیز وہ ہے کہ دیکھی کہیں نہیں میں نے<br />\nعجیب شے ہے صنم خانۂ امیر ، اقبال<br />\nمیں بُت پرست ہوں ، رکھدی کہیں جبیں میں نے۱<br />\n۱ – مخزن، ستمبر ۱۹۰۴ء<br />\nخ<br />\nجگنو<br />\nاک مشتِ گِل میں رکھّا احساس کا شرارہ<br />\nانساں کو آگہی کیا ، ظلمت کو چاندنی دی<br />\n۲ – مخزن دسمبر ۱۹۰۴ء<br />\nخ<br />\nصبح کا ستارہ<br />\nعارضی حسن ہے ، دشمن ہے مرا نورِ سحر<br />\nیہ ملا خسروِ خاور کا پیامی بن کر<br />\nصبر کا خون نکل آیا ہو مل کر مجھ میں<br />\nایک طوفان ہو افکار کا مضمر مجھ میں<br />\n۱ – مخزن دسمبر ۱۹۰۴ء<br />\nخ<br />\nہندوستانی بچوں کا قومی گیت<br />\nآخری بند<br />\nگوتم کا جو وطن ہے ، جاپان کا حرم ہے<br />\nعیسیٰ کے عاشقوں کا چھوٹا یروشلم ہے<br />\nمدفون جس زمیں میں اسلام کا حشم ہے<br />\nہر پھول جس چمن کا فردوس ہے ارم ہے<br />\nمیرا وطن وہی ہے – میرا وطن وہی ہے۲<br />\n۲ – مخزن فروری ۱۹۰۵ء<br />\nخ<br />\nنیا شوالا<br />\nکچھ فکر پھوٹ کی کر ، مالی ہے تو چمن کا<br />\nبوٹوں کو پھونک ڈالا اس بِس بھری ہوا نے<br />\nپھر اک انوپ ایسی سونے کی مورتی ہو<br />\nاس ہردوار دل میں لا کر جسے بٹھا دیں<br />\nسندر ہو اس کی صورت ، چھب اس کی موہنی ہو<br />\nاس دیوتا سے مانگیں جو دل کی ہوں مرادیں<br />\nزنّار ہو گلے میں ، تسبیح ہاتھ میں ہو<br />\nیعنی صنم کدے میں شانِ حرم دکھا دیں<br />\nپہلو کو چیر ڈالیں ، درشن ہو عام اس کا<br />\nہر آتما کو گویا اک آگ سی لگا دیں<br />\nآنکھوں کی ہے جو گنگا ، لے لے کے اس سے پانی<br />\nاس دیوتا کے آگے اک نہر سی بہا دیں<br />\n’’ہندوستان‘‘ لکھ دیں ماتھے پہ اس صنم کے<br />\nبھولے ہوئے ترانے دنیا کو پھر سنا دیں<br />\nمندر میں ہو بلانا جس دم پجاریوں کو<br />\nآوازئہ اذاں کو ناقوس میں چھپا دیں<br />\nاگنی ہے جو وہ نرگن ، کہتے ہیں پیت جس کو<br />\nدھرموں کے یہ بکھیڑے اس آگ میں جلا دیں<br />\nہے ریت عاشقوں کی تن من نثار کرنا<br />\nرونا ، ستم اٹھانا اور ان کو پیار کرنا۱<br />\n۱ – مخزن مارچ ۱۹۰۵ء<br />\nخ<br />\nداغ<br />\nجوہرِ رنگیں نوائی پا چکا جس دم کمال<br />\nپھر نہ ہو سکتی تھی ممکن میرؔ و مرزاؔ کی مثال<br />\nکر دیا قدرت نے پیدا ایک دونوں کا نظیر<br />\nداغؔ یعنی وصلِ فکرِ میرزاؔ و دردِ میرؔ<br />\nشعر کا کاشانہ لیکن آج پھر ویراں ہوا<br />\nدیدئہ خونبار پھر منّت کشِ داماں ہوا<br />\nکم نہیں محشر سے کچھ ایسی صدا کی خامشی<br />\nآہ ! دل سوزی تو تھی گو نکتہ آموزی نہ تھی۲<br />\n۲ – مخزن اپریل ۱۹۰۵ء<br />\nخ<br />\nابر<br />\nپیامِ عیشِ و طرب آسمان سے آیا<br />\nثبوتِ قلّتِ مے لامکان سے آیا<br />\nنمودِ ابر سے ہشیار ہو گیا سبزہ<br />\nاسی کے ہجر میں گویا اداس تھا سبزہ<br />\nہوا کے نم سے ہوئی نرم سرو کی ٹہنی<br />\nجو آ کے فاختہ بیٹھی تو جھک گئی ٹہنی<br />\nہلا رہی ہے سرِ شاخِ گل کو موج ہوا<br />\nبنا ہے باغ میں بلبل کے واسطے جھولا<br />\nنشیمنوں سے نکل کر پرند گاتے ہیں<br />\nہوا میں کھیلتے پھرتے ہیں ، چہچہاتے ہیں<br />\nچمن میں سرو برائے نماز اٹھا ہے<br />\nوضو کرانے کو سقّائے ابر آیا ہے<br />\nاتر کے آگئے وادی میں ابر کے ٹکڑے<br />\nویا ہوا سے پریشاں ہیں روئی کے گالے<br />\nمری نگاہ میں پھرتا ہے اور ہی نقشا<br />\nجو دیکھتا ہوں خرامِ سکوں نما ان کا<br />\nکھڑے ہیں محفلِ قدرت کو دیکھنے والے<br />\nکسان کھیتوں سے اٹھ اٹھ کے جھونپڑوں کو چلے<br />\nجفا کشی کا خضر کہیے ان کسانوں کو<br />\nیہ سبز کرتے ہیں کہسار کی چٹانوں کو۱<br />\n۱ – زمانہ جون ۱۹۰۵ء<br />\nخ<br />\nکنارِ راوی<br />\nنظارہ موج کو پھر وجہِ اضطراب ہے کیا<br />\nیہ کہنہ مشق ، نو آموز پیچ و تاب ہے کیا<br />\nنمازِ شام کی خاطر یہ اہلِ دل ہیں کھڑے<br />\nمری نگاہ میں انسان پا بہ گِل ہیں کھڑے<br />\n۲ – مخزن نومبر ۱۹۰۵ء<br />\nخ<br />\nالتجائے مسافر<br />\nترے وجود سے روشن ہے راہِ منزلِ شوق<br />\nدیارِ عشق کا مصحف ، کلام ہے تیرا<br />\nخروشِ میکدئہ شوق ہے ترے دم سے<br />\nطلب ہو خضر کو جس کی وہ جام ہے تیرا<br />\nکرم کرم کہ غریب الدیار ہے اقبال<br />\nمریدِ پیرِ نجف ہے ، غلام ہے تیرا<br />\nکیا ہے تیرا ، مقّدر نے مدح خواں مجھ کو<br />\nکہے ہزار مبارک مری زباں مجھ کو<br />\nچڑھا کے پھول مرے رنگِ رفتہ کے سرِ قبر<br />\nاڑائے پھرتی ہے حیرت کہاں کہاں مجھ کو<br />\nبیاں کروں تپشِ عشق کو تو آتشِ دل<br />\nشرارے دے پیٔ تمہیدِ داستاں مجھ کو<br />\nمیں تفتہ دل ہوں پرانا نیاز مند ترا<br />\nدکھایا آج خدا نے یہ آستاں مجھ کو<br />\nمرے سفینے کو تو نے کنارہ بوس کیا<br />\nاماں نہ دیتا تھا جب بحرِ بیکراں مجھ کو<br />\nتلاشِ مہر میں شبنم صفت اڑا کہ چمن<br />\nذرا سا دیتا ہے غنچے کا آشیاں مجھ کو<br />\nرہوں میں خادمِ خلقِ خدا ، جیوں جب تک<br />\nنہیں ہے آرزوئے عمرِ جاوداں مجھ کو<br />\nگریز میرے دلِ درد مند کا ہے شعار<br />\nبہت ستاتا ہے اندیشۂ زیاں مجھ کو<br />\nمرا وہ یار بھی ، معشوق بھی ، برادر بھی<br />\nکہ جس کے عشق سے جنّت ہے یہ جہاں مجھ کو<br />\nیونہی بنی رہے محفل مرے احبّا کی<br />\nہرا بھرا نظر آئے یہ بوستاں مجھ کو<br />\nبھلا ہو دونوں جہاں میں حسن نظامی کا<br />\nملا ہے جس کی بدولت یہ آستاں مجھ کو<br />\nقسم ہے اس کے دلِ درد مند کی آقا<br />\nتری ثنا کے لیے حق نے دی زباں مجھ کو<br />\n۱ – مخزن اکتوبر ۱۹۰۵ء<br />\nخ<br />\nپیام<br />\nکیوں کر نہ وہ جہان کو پیغامِ بزمِ راز دے<br />\nغم کی صدائے دلنشیں جس کا شکستہ ساز دے<br />\nغافل ! تجھے خبر نہیں لذّتِ فراغ میں ہے کیا<br />\nدنیا ادا پہ کر فدا ، عقبے بہائے ناز دے<br />\nبکتا جہان میں نہیں ارزاں متاعِ کافری<br />\nقیمت میں اس کی خرقہ دے ،تسبیح دے ، نماز دے<br />\nپابند یک صنم نہ ہو ہر لحظہ نو نیاز رہ<br />\nپوجا کر اس روش میں تو پیرہن نماز دے<br />\nہو شوقِ سیر گل اگر ، ایسا چمن تلاش کر<br />\nہر غنچے کی چٹک جہاں لطفِ نوائے راز دے<br />\n۱ – مخزن فروری ۱۹۰۶ء ، تبرکات اقبال ص ۲۱<br />\nخ<br />\nسوامی رام تیرتھ<br />\nکیا کہوں زندوں سے میں اس شاہدِ مستور کی<br />\nدار کو سمجھے ہوئے ہیں جو سزا منصور کی<br />\n۲ – مخزن جنوری ۱۹۰۷ء</p>\n<p>خ<br />\nطلبہ علی گڑھ کالج کے نام<br />\nمستورِ مے درونِ جام ، پر توِ مے برونِ جام<br />\nاس کا مقام اور ہے ، اس کا مقام اور ہے<br />\nیوں تو پلانے آتے ہیں محفل کو ساقیانِ ہند<br />\nلیکن انہیں خبر نہیں ، یہ تشنہ کام اور ہے<br />\nجس بزم کی بساط ہو سرحد چیں سے مصر تک<br />\nساقی ہے اس کا اور ہی ، مے اور جام اور ہے<br />\nاے بزمِ دورِ آخری کس کی تلاش ہے تجھے<br />\nتو سبحۂ حجاز ہے تیرا امام اور ہے<br />\nباقی ہے زندگی میں کیا ذوقِ نمو اگر نہ ہو<br />\nحرکتِ آدمی ہے اور حرکتِ جام اور ہے<br />\nفانوس کی طرح جیؤ ، آتش بہ پیرہن رہو<br />\nاے جلنے والو! لذتِ سوزِ تمام اور ہے<br />\n۱ – بیاض اعجاز ص ۱۷۳ ، مخزن جون ۱۹۰۷ء<br />\nخ<br />\nوصال<br />\nآشکارا چشمِ عالم پر ہوں اور پوشیدہ ہوں<br />\nیعنی مثل [ ] عریاں ہوں اور نادیدہ ہوں۲<br />\n۲ – بیاض اول ص ۲<br />\nخ<br />\nعاشقِ ہر جائی<br />\n(۱)<br />\nنائو طوفانی ہے لیکن صورتِ گوشِ صدف<br />\nگوش تیرا موج کی شورش سے بے پروا بھی ہے<br />\nہم عنانِ عصرِ حاضر ، عاشقِ عہدِ کہن<br />\nدوش ہی گویا تجھے امروز بھی ، فردا بھی ہے<br />\nتو پریشاں مو مثالِ قیس رہتا ہے مگر<br />\nاس پریشانی میں سیرِ گیسوئے لیلیٰ بھی ہے<br />\n(۲)<br />\nتو ذرا میری نظر کی جلوہ آشامی تو دیکھ<br />\nطور شرما جائے ایسا حوصلہ رکھتا ہوں میں۱<br />\n۱ – روز گارِ فقیر ۳۲۸<br />\nخ<br />\nکوششِ ناتمام<br />\nآئی صدا یہ چاند کی بزم طواف پیشہ سے<br />\nصبحِ ازل سے ہے سفر رہتا قیام کے لیے<br />\nقلبِ زمیں سے مانگ کے لائی ہے داغِ جستجو<br />\nبادِ بہار ، لالۂ شعلہ بجام کے لیے<br />\nصورت گرِ ازل کو بھی شاید ہے [ ] حشر<br />\nبجلی یہ بے قرار ہے شورشِ عام کے لیے<br />\nدوسرا بند<br />\nقدرت کا اک فریب ہے لطفِ حصولِ مدّعا<br />\nخارِ امید کی خلش ، روح کا تازیانہ ہے<br />\nمصروفیت طیور کی شوقِ فراغ سے نہیں<br />\nمحنت کا ذوق باعثِ تعمیرِ آشیانہ ہے<br />\nخاکِ چمن نے کر دیا رازِ امید آشکار<br />\nکاوشِ دل ہے مدّعا ، گل کی کلی بہانہ ہے<br />\nقمری و عندلیب کو شرطِ حیات ہے وہ شور<br />\nگوشِ غلط شنو میں جو نالۂ عاشقانہ ہے<br />\nسعیِ نمو کے نام ہیں سبزہ و غنچہ و شجر<br />\nعالم ہے زلفِ پر شکن [ ] اک بہانہ ہے<br />\nکوشش لا زوال سے زندہ جو روز گار ہو<br />\nموت سے ڈر گئے ہیں سب [ ] ہو یا قرار ہو۱<br />\n۱ – بیاض اوّل ،ص ۱۱<br />\nخ<br />\nجلوئہ حسن<br />\nیعنی جو آگ تأثّر کو لگا دیتا ہے<br />\nاور دل کو شرر آباد بنا دیتا ہے<br />\nدورئہ عصر کی ہستی کو مٹاتا ہے خیال<br />\nہر گھڑی ایک نیا دہر بناتا ہے خیال۱<br />\n۱ – بیاض اوّل، ص ۸۲<br />\nخ<br />\nتنہائی<br />\nآوارہ یہ چاند ، رات خاموش<br />\nصہبائے نظارہ و میٔ گوش<br />\nیہ بوئے گلِ قمر ، یہ ماہتاب<br />\nخم خانۂ دہر کی میٔ ناب۲<br />\n۲ – بیاض اوّل ،ص ۸۰<br />\nخ<br />\nپیامِ عشق<br />\nدیار خاموش دل میں ایسا ستم کشِ دردِ جستجو ہو<br />\nکہ اپنے سینے میں آپ پوشیدہ صورتِ حرفِ راز ہو جا۳<br />\n۳ – ماہ نو اقبال نمبر ۱۹۷۷ئ، ص ۲۲۴<br />\nعبدالقادر کے نام<br />\nپھونک ڈالا تھا کبھی دفترِ باطل جس نے<br />\nحدّتِ دم سے اسی شعلے کو پیدا کر دیں<br />\nتنِ آتش زدئہ شوق کو مانندِ سرشک<br />\nقطعِ منزل کے لیے آبلۂ پا کر دیں<br />\nدرد ہے سارے زمانے کا ہمارے دل میں<br />\nجنس کمیاب ہے آ ، نرخ کو بالا کر دیں<br />\nزاہد شہر کہ ہے سوختہ طبعی میں مثال<br />\nخشک ہے ، اس کو غریقِ نمِ صہبا کر دیں<br />\nسنگ رس شاخ چنی ہم نے نشیمن کے لیے<br />\nاپنے بے دردوں کو آمادئہ ایذا کر دیں۱<br />\n۱ – مخزن دسمبر ۱۹۰۸ء<br />\nخ</p>\n<p>صقلیہ<br />\n(جزیرئہ سسلی)<br />\nآفرینش جن کی دنیائے کہن کی تھی اجل<br />\nجن کی ہیبت سے لرز جاتے تھے باطل کے محل<br />\nخ<br />\nمرثیہ تیری تباہی کا مری قسمت میں تھا<br />\nیہ تڑپنا اور تڑپانا مری قسمت میں تھا<br />\n۱ – مخزن اگست ۱۹۰۸ء<br />\nخ</p>\n<p>مکمل متروکہ غزلیں</p>\n<p>آبِ تیغِ یار تھوڑا سا نہ لے کر رکھ دیا<br />\nباغِ جنت میں خدا نے آبِ کوثر رکھ دیا<br />\nآنکھ میں ہے جوشِ اشک اور سینے میں سوزاں ہے دل<br />\nیاں سمندر رکھ دیا اور واں سمندر رکھ دیا<br />\nہے یقیں پھر جائے گا جب دیکھ لے گا وہ صنم<br />\nغیر کے گھر آج میں نے اپنا بستر رکھ دیا<br />\nبعدِ مردن بھی نہ ڈالا بار کچھ احباب پر<br />\nقبر میں میرا صبا نے جسمِ لاغر رکھ دیا<br />\nنقشِ پائے غیر دیکھے ہیں جو کوئے یار میں<br />\nرہ گزر میں میں نے خارِ جسمِ لاغر رکھ دیا<br />\nآمدِ خط سے ہوا پوشیدہ کب چاہِ ذقن<br />\nخضر نے اک چشمۂ حیواں چھپا کر رکھ دیا<br />\nہنس کے پوچھا اس صنم نے ، کون ہے تیرا رقیب<br />\nمیں نے اس کے سامنے آئینہ لے کر رکھ دیا<br />\nکشتۂ رخسار کا ظاہر نشاں ہو، اس لیے<br />\nقبر پر اس نے ہماری سنگِ مرمر رکھ دیا<br />\nخانۂ دل دے دیا ہے داغِ الفت کے عوض<br />\nرہن میں نے اک درم پر آج یہ گھر رکھ دیا<br />\nہو نہ جائے پردئہ انوارِ حق تیرا نقاب<br />\nتو نے گر اس کو اٹھا کر روزِ محشر رکھ دیا<br />\nہاتھ دھو بیٹھ آبِ حیواں سے ، خدا جانے کہاں<br />\nخضر نے اس کو چھپا کر اے سکندر رکھ دیا<br />\nقصّہ خوانِ یار کو بھیجا ہے لکھ کر حالِ دل<br />\nہاتھ میں قاصد کے میں نے ایک دفتر رکھ دیا<br />\n۱ – سرود رفتہ، ص ۲۴۲ ، رسالہ زبان ، دہلی ستمبر ۱۸۹۳ء<br />\nخ</p>\n<p>کیا مزا بلبل کو آیا شیوئہ بے داد کا<br />\nڈھونڈتی پھرتی ہے اڑ اڑ کر جو گھر صیّاد کا<br />\nکس بتِ پردہ نشیں کے عشق میں ہوں مبتلا<br />\nحسرتِ دل پر ہے برقع دامنِ فریاد کا<br />\nجب دعا بہرِ اثر مانگی تو یہ پایا جواب<br />\nغیر رو کر لے گئے حصہ تری فریاد کا<br />\nہوں وہ ناداں ، ڈر سے زیرِ دام پنہاں ہو گیا<br />\nدور سے چہرہ نظر آیا اگر صیّاد کا<br />\nسن کے اس کو بے رخی سے بھاگ جاتا ہے مدام<br />\nکیا اثر معشوق ہے اے دل تری فریاد کا<br />\nشرم آئی جب مری رگ میں لہو نکلا نہ کچھ<br />\nآب میں ہے غرق گویا نیشتر فَصّاد کا<br />\nقمریوں نے باغ میں دیکھا ہے اس خوش قد کو کیا<br />\nہے چھری ان کے لیے پتّا ہر اک شمشاد کا<br />\nبھول جاتے ہیں مجھے سب یار کے جور و ستم<br />\nمیں تو دیوانہ ہوں اے اقبال تیری یاد کا۱<br />\n۱ – سرود رفتہ ، ص ۱۴۳، زبان دہلی نومبر ۱۸۹۳ء<br />\nخ<br />\nکام بلبل نے کیا ہے مانی و بہزاد کا<br />\nبرگِ گل پر اس نے فوٹو لے لیا صیّاد کا<br />\nپہلے یہ بیگانگی ہم کو نظر آئی نہ تھی<br />\nسبزئہ گلشن پہ سایہ پڑ گیا صیّاد کا<br />\nچلتے چلتے باغ میں بلبل نے یوں گل سے کہا<br />\nتجھ کو گلچیں کا مبارک ، مجھ کو گھر صیّاد کا<br />\nکچھ کدورت ہے دلوں کی ، کچھ دھواں آہوں کا ہے<br />\nیہ زمین و آسماں ہے خانۂ صیّاد کا<br />\nیادِ گلشن ہے زباں پر ، لب پہ ذکر آشیاں<br />\nداغِ ہجرِ گل جگر میں ، دل میں ڈر صیّاد کا<br />\nبیکسوں کے پاس کون آئے قفس میں ہم صفیر<br />\nیادِ گل آتی ہے یا آتا ہے ڈر صیّاد کا<br />\nہائے کس کس لطف سے ظالم نے بتلایا مجھے<br />\nبھول کر گلچیں سے پوچھا تھا پتا صیّاد کا<br />\nچلتے چلتے خارِ گل سے کیوں اٹک جاتا ہے یہ<br />\nدل کسی بلبل کا ہے ، دامن مگر صیّاد کا<br />\nقتل کرتا ہے مجھے ، آتا نہیں ہے دل میں رحم<br />\nآہنِ مقراض کا ہے دل مگر صیّاد کا<br />\nہوں کبھی اس شاخ پر میں اور کبھی اس شاخ پر<br />\nناک میں آخر کو دم آیا مِرے صیّاد کا<br />\nہو گیا اقبال قیدی محفلِ گجرات کا<br />\nکام کیا اخلاق کرتے ہیں مگر صیّاد کا۱<br />\n۱ – بیاض اعجاز، ص ۶۹<br />\nجان دے کر تمہیں جینے کی دعا دیتے ہیں<br />\nپھر بھی کہتے ہو کہ عاشق ہمیں کیا دیتے ہیں<br />\nکوچۂ یار میں ساتھ اپنے سُلایا ان کو<br />\nبختِ خفتہ کو مرے پائوں دعا دیتے ہیں<br />\nبدگمانی کی بھی کچھ حد ہے کہ ہم قاصد سے<br />\nقسمیں سو لیتے ہیں جب ایک پتا دیتے ہیں<br />\nموت بازار میں بکتی ہے تو لا دو مجھ کو<br />\nہم نشیں کس لیے جینے کی دعا دیتے ہیں<br />\nرحم آتا ہے ہمیں قیس کی عریانی پر<br />\nدھجیاں دامنِ صحرا کی اڑا دیتے ہیں<br />\nایسی ذلّت ہے مرے واسطے عزّت سے سوا<br />\nخود وہ اٹھ کر مجھے محفل سے اٹھا دیتے ہیں<br />\nغیر کہتے ہیں کہ یہ پھول گیا ہے مردہ<br />\nقبر پر میری جو وہ پھول چڑھا دیتے ہیں<br />\nموت بولی جو ہوا کوچۂ قاتل میں گزر<br />\nسر اسی راہ میں مردانِ خدا دیتے ہیں<br />\nان کو بے تاب کیا ، غیر کا گھر پھونک دیا<br />\nہم دعائیں تجھے اے آہِ رسا دیتے ہیں<br />\nگرم ہم پر کبھی ہوتا ہے جو وہ بت اقبال<br />\nحضرتِ داغ کے اشعار سنا دیتے ہیں۱<br />\n۱ – نوادر اقبال ،ص ۲۸ ، زبان ، دہلی، فروری ۱۸۹۴ء<br />\nخ</p>\n<p>بر سرِ زینت جو شمعِ محفلِ جانانہ ہے<br />\nشانہ اس کی زلفِ پیچاں کا پرِ پروانہ ہے<br />\nشکوئہ جور و جفا سے باز آ جاتے ہیں ہم<br />\nکیوں صفِ محشر میں حالت تیری بے تابانہ ہے<br />\nرخنہ اندازی نہ کر ، کہہ دے کوئی گل گیر کو<br />\nشمع کا یہ گل نہیں ، خاکِ تنِ پروانہ ہے۱<br />\nکچھ خبر پوچھیں اسیرِ زلفِ پیچاں کی ، مگر<br />\nسو زبانیں اس کی ہیں ، کیا اعتبارِ شانہ ہے<br />\nاللہ اللہ ، دیدئہ واعظ میں اڑ کر جا پڑی<br />\nپردہ دارِ مے کشاں خاکِ درِ مے خانہ ہے<br />\nمیری باری پر گرا ہے ، دیکھ تو جذبِ شکست<br />\nساقیا ! توبہ سے پہلے ٹوٹتا پیمانہ ہے<br />\nرنگ لائی ہیں عبادت کا مری مے خواریاں<br />\nروکشِ سجدہ مری ہر لغزشِ مستانہ ہے<br />\nہو گیا میری جبیں سے بت پرستی کا ظہور<br />\nخطِ پیشانی ، رگِ سنگِ درِ مے خانہ ہے<br />\nدیکھ مغرب کی طرف سے جھومتا آتا ہے کیا<br />\nساقیا ! بادل نہیں ، اڑتا ہوا مے خانہ ہے<br />\nمے پرستی بھی نہاں ہے گردشِ تقدیر میں<br />\nخطِ پیشانی مرا گویا خطِ پیمانہ ہے<br />\nخانہ بربادی کے صدقے ، سوئے صحرا جائیں کیوں<br />\nخیر سے گھر ہی ہمارا رشکِ صد ویرانہ ہے<br />\nپائے ساقی پر گرایا ، جب گرایا ہے تجھے<br />\nچال سے خالی کہاں یہ لغزشِ مستانہ ہے۲<br />\nسخت جاں شرمندئہ شوقِ شہادت کیوں نہ ہوں<br />\nتیغ میں بل پڑ گیا ، قاتل کو دردِ شانہ ہے<br />\nضعف کر دیتا مجھے شرمندئہ دشتِ جنوں<br />\nخانہ بربادی مگر بولی یہیں ویرانہ ہے<br />\nحضرت واعظ ہیں مے خانے میں شاید آ گئے<br />\nکلمۂ لاحول وردِ ہر لبِ پیمانہ ہے<br />\nحضرتِ ناصح کو اس محفل میں لے جا کر کہا<br />\nہاں بتا ، اب میں ہوں دیوانہ کہ تو دیوانہ ہے<br />\nتیری محفل میں کبھی چلتا ، کبھی رکتا ہے یہ<br />\nذکر بھی میرا مگر میری طرح دیوانہ ہے<br />\nاس نے زانو بدلا تو تعظیم کو اٹھنے لگا<br />\nتو بھی اے دردِ دلِ مضطر کوئی دیوانہ ہے<br />\nشورشِ قالوا بلٰی اٹّھی جہاں صبحِ الست<br />\nدل اسی مے خانے کا ٹوٹا ہوا پیمانہ ہے<br />\nاڑ کے اے اقبال ! سوئے بزمِ یثرب جائے گا<br />\nروح کا طائر ، عرب کی شمع کا پروانہ ہے؛۳<br />\n۱ – بیاضِ اعجاز، ص ۲۷<br />\n۲ – راوی ،صد سالہ اقبال نمبر، ص ۲۲۰<br />\n۳ – باقیاتِ اقبال، ص ۵۶۸<br />\nخ<br />\nتم آزمائو ’’ہاں‘‘ کو زباں سے نکال کے<br />\nیہ صدقے ہو گی میرے سوالِ وصال کے<br />\nموتی سمجھ کے شان کریمی نے چن لیے<br />\nقطرے جو تھے مرے عرق انفعال کے</p>\n<p>جادو عجب نگاہِ خریدارِ دل میں تھا<br />\nبکتا ہے ساتھ بیچنے والا بھی مال کے<br />\nچلتے ہوئے کسی کا جو آنچل سرک گیا<br />\nبولی حیا ، حضور ! دوپٹّا سنبھال کے<br />\nاے ضبط ہو شیار! مرا حرفِ مدّعا<br />\nقابو میں آ نہ جائے زبانِ سوال کے<br />\nمارے ہیں آسماں نے مجھے تاک تاک کر<br />\nکیا بے خطا ہیں تیر کمانِ ھلال کے<br />\nبگڑے حیا نہ شوخیٔ رفتار سے کہیں<br />\nچلتے نہیں وہ اپنا دوپٹّا سنبھال کے<br />\nمیں نے کہا کہ بے دہنی اور یہ گالیاں!<br />\nکہنے لگے کہ بول ذرا منہ سنبھال کے<br />\nہم موت مانگتے ہیں ، وہ گھبرائے جاتے ہیں<br />\nسمجھے انھوں نے اور ہی معنی ’’وصال‘‘ کے<br />\nحسرت نہیں ، کسی کی تمنا نہیں ہوں میں<br />\nمجھ کو نکالیے گا ذرا دیکھ بھال کے<br />\nکم بخت اک ’’نہیں‘‘ کی ہزاروں ہیں صورتیں<br />\nہوتے ہیں سو جواب سوالِ وصال کے<br />\nکہتے ہیں ہنس کے ، جایے ہم سے نہ بولیے<br />\nقربان جائوں طرزِ بیانِ ملال کے<br />\nکہتا ہے خضر دشتِ جنوں میں مجھے کہ چل<br />\nآتا ہوں میں بھی پائوں سے کانٹے نکال کے<br />\nان کی گلی میں اور کچھ اندھیر ہو نہ جائے<br />\nاے ضعف ! دیکھ مجھ کو گرانا سنبھال کے<br />\nتصویر میں نے مانگی تو ہنس کر دیا جواب<br />\nعاشق ہوئے تھے تم تو کسی بے مثال کے<br />\nاقبال لکھنؤ سے نہ دلّی سے ہے غرض<br />\nہم تو اسیر ہیں خمِ زلفِ کمال کے۱<br />\n۱ – بیاضِ اعجاز ،ص ۳۹ ، شورِ محشر، دسمبر ۱۸۹۶ء<br />\nخ<br />\nتصّور بھی جو بندھتا ہے تو خالِ روئے جاناں کا<br />\nبلندی پر ستارہ ہے شبِ تاریکِ ہجراں کا<br />\nنقاہت قیس کی بولی جو گزری پاس سے لیلیٰ<br />\nذرا دامن بچانا یہ بھی کانٹا ہے بیاباں کا<br />\nجو ڈالی خاک مٹّھی سے ،کہا نالوں نے چلّا کر<br />\nتجھے آتا نہیں سر پر اٹھا لینا بیاباں کا<br />\nاڑا جب طائرِ رنگِ حنا لیلیٰ کے ہاتھوں سے<br />\nوہیں پھندا بنایا قیس نے تارِ گریباں کا<br />\nجنوں کو زخمِ دل کہتا ہے ، قائل میں بھی ہوں تیرا<br />\nجو پھاہا بن کے آنکلے کوئی پرزہ گریباں کا<br />\nجو وحشت میں کبھی موئے میانِ یار کو دیکھا<br />\nجنوں کہنے لگا ، یہ تار ہے تیرے گریباں کا<br />\nیہی کہتا ہے چاکِ دامنِ یوسف زلیخا کو<br />\nمجھے ٹانکا لگے تارِ نگاہِ پیرِ کنعاں کا<br />\nسمجھ کر اخترِ قسمت اٹھا لیتے ہیں ہم اس کو<br />\nستارا جب گرا کوئی ترے ماتھے کی افشاں کا<br />\nجنوں ! تیرِ نگاہِ یار نے چھلنی کیا سینہ<br />\nنہیں مشکل رہا اب چھاننا خاکِ بیاباں کا<br />\nکبھی تیرِ جنوں دل میں ترازو ہو ہی جائے گا<br />\nکبھی کام آ ہی جائے گا مرے کانٹا بیاباں کا<br />\nحیا مانع رہی لیکن ادھر جذبِ محبت تھا<br />\nکسی نے اٹھ کے آخر روزنِ دیوار سے جھانکا<br />\nدمِ زورِ جنوں آخر اسی سے سر پٹکتا ہوں<br />\nمرے سر پر بڑا احسان ہے دیوارِ زنداں کا<br />\nرقیبوں کو جلاتی ہے ، تمہیں بے تاب کرتی ہے<br />\nتمہیں کہہ دو ، اثر کیا کم ہے میری آہِ سوزاں کا<br />\nغضب ہو گا ، کہیں اب وصل کا وعدہ نہ کر دینا<br />\nکہ خوگر ہو گیا ہوں میں شبِ تاریکِ ہجراں کا<br />\nبرا ہو بدگمانی کا ، اسی پر آنکھ رہتی ہے<br />\nنگہباں جانتے ہیں وہ مجھے اپنے نگہباں کا<br />\nبدل جائے اگر میرا مقّدر اس کی قسمت سے<br />\nقدم آنے نہ دوں تیری گلی میں ایسے درباں کا<br />\nسمٹ کر تنگیِ دل سے سویدا بن گیا آخر<br />\nخیال آیا اگر دل میں تری زلفِ پریشاں کا<br />\nمزا انکار میں ہے وصل کے اقرار سے بڑھ کر<br />\nکرشمہ ہے یہ سب شیرینیِ تقریرِ جاناں کا<br />\nہماری شور بختی کا اثر اتنا تو ہو یا رب<br />\nنہ ہو زخمِ جگر محتاج قاتل کے نمک داں کا<br />\nنسیمؔ و تشنہؔ ہی اقبال کچھ نازاں نہیں اس پر<br />\nمجھے بھی فخر ہے شاگردیِ داغِؔ سخنداں کا۱<br />\n۱ – باقیات اقبال ،ص ۳۸۳<br />\nخ<br />\nلاکھ سرتاجِ سخن ناظمِ شرواں ہوگا<br />\nپر مرے سامنے اک طفلِ دبستاں ہو گا<br />\nمردِ مومن کی نشانی کوئی مجھ سے پوچھے<br />\nموت جب آئے گی اس کو تو وہ خنداں ہو گا<br />\nعشق کی راہ میں جو کوئی قدم رکھے گا<br />\nکبھی گریاں ، کبھی خنداں ، کبھی عریاں ہو گا<br />\nجو وفا پیشہ سمجھتا ہے خودی کو ایماں<br />\nجنّتی ہو گا ، فرشتوں میں نمایاں ہو گا<br />\nکیا کہیں مستِ میٔ عشق کہاں ہوتا ہے<br />\nبہ درِ دیر مغاں ناصیہ کوباں ہو گا<br />\nجیتے جی سر نہ جھکائیں گے کسی کے آگے<br />\nمجھ پہ احسان نہ ہوگا تو یہ احساں ہو گا<br />\nزندگی چار دہاڑے ہے تو اس کی خاطر<br />\nبلہوس ہو گا جو شرمندئہ احساں ہو گا<br />\nچار سو پھولوں کا انبار نظر آتا ہے<br />\nشاید اس بزم میں اقبال غزل خواں ہو گا۱<br />\n۱ – باقیات اقبال، ص ۳۸۷<br />\nخ<br />\nضد سے قمری نے کہا تم کو گلِ تر کا جواب<br />\nکہتی ہے بلبل ، نہیں ! سرو و صنوبر کا جواب<br />\nمجھ سے بگڑے تو بنے وہ اپنے تیور کا جواب<br />\nپھر کے مجھ سے بن گئے میرے مقّدر کا جواب<br />\nاٹھ کے تربت سے ترا دامن پکڑ لیتے ہیں ہم<br />\nاور کیا دیں اے ستم گر تیری ٹھوکر کا جواب<br />\nسر چڑھا جاتا ہے میرے ، پھوٹ کر چھالا مرا<br />\nہو سکا کب یہ مرے پھوٹے مقّدر کا جواب<br />\nساغرِ گیتی نما پر کر نہ اے جمشید ! ناز<br />\nشیشۂ دل ہے ہمارا تیرے ساغر کا جواب<br />\nتا در مے خانہ کیوں چلتا نہیں تو واعظا<br />\nآ دکھا لائیں تجھے ، کیا نام ، کوثر کا جواب<br />\nضد سے عمّٰامے کو واعظ نے کیا غرقِ شراب<br />\nپر کہاں رندو ! ہمارے دامن تر کا جواب<br />\nکان ، چپکے سے ، مؤذّن کے لیے صبحِ وصال<br />\nواہ کیا سوجھا مجھے اللہ اکبر کا جواب<br />\nمضطرب اے دل نہ ہو ، وہ دن تو آنے دے ابھی<br />\nہم نے نالوں میں چھپا رکھا ہے محشر کا جواب<br />\nپڑ گیا چھالا زباں پر گرمیِ مے کے سبب<br />\nدیکھ اے زاہد! حبابِ جامِ کوثر کا جواب<br />\nاس نے منہ موڑا جو میرے آبلوں سے ، کیا ہوا<br />\nبن کے نشتر چبھ گیا چھالوں میں نشتر کا جواب<br />\nروز کہتا تھا ’’ کہیں مرتا نہیں‘‘ ہم مر گئے<br />\nدے دیا ہے آج آخر تیری مر مر کا جواب<br />\nمیں نے یہ پوچھا ، کرو گے قتل تم کیونکر مجھے<br />\nمار کر تلوار بولے ، ہے یہ کیونکر کا جواب<br />\nحشر میں نالے کرے گا کشتۂ رخسارِ یار<br />\nلطف تو جب ہے کہ ہو محشر میں محشر کا جواب<br />\nتیرے کانوں تک چلی جائے اگر میری خبر<br />\nپھر تو بن جائے ترے کانوں کے گوہر کا جواب<br />\nبن کے آیا ہے ہلالِ آسماں لیکن کہاں<br />\nتیرے ابرو ، تیرے ناخن ، تیرے خنجر کا جواب<br />\nارشد۱ و رافت۲ سے ہوں اقبال میں خواہانِ داد<br />\nآبداری میں ہیں یہ اشعار گوہر کا جواب۳<br />\n۱ – میرزا ارشد گورگانی<br />\n۲ – رافت بھوپالی<br />\n۳ – بیاضِ اعجاز ،ص ۳۴<br />\nاٹھتے اٹھتے وہ گئے بیٹھ مری محفل میں<br />\nکس طرح ٹل گئی اللہ ہماری آئی<br />\nزندگی موت سے ہم دوش ہوئی جاتی ہے<br />\nمیری میّت اٹھی اور ان کی سواری آئی<br />\nبری عادت ہے یہ ہر روز بگڑ جانے کی<br />\nاب تلک آپ کو اے جان نہ یاری آئی<br />\nہائے کس ناز سے آیا ہے خیالِ جاناں<br />\nچمنِ دل میں مرے بادِ بہاری آئی<br />\nوہ مجھے روتے ہوئے دیکھ کے فرماتے ہیں<br />\nآپ کو بھی روشِ گریہ و زاری آئی<br />\nہائے آ کر وہ دمِ نزع کسی کا کہنا<br />\nہائے اے کاش مجھے آئے تمھاری آئی<br />\n– – – – – – – – – – – – – –<br />\nتیر کو ڈھونڈتے ہاتھوں میں کٹاری آئی<br />\n– – – – – – – – – – – – – –<br />\nلاڈلی رندوں کی ساقی کی دلاری آئی۱<br />\n۱ – بیاض اعجاز ،ص ۵۱<br />\nخ<br />\nخارِ صحرا نہ سہی دشت کے پتّھر ہی سہی<br />\nمیرا چھالا نہیں پھوٹا تو مقّدر ہی سہی<br />\nفکرِ اوقات ہمیں حضرتِ ناصح کیا ہے<br />\nکچھ نہیں کھانے کو ملتا تو مرا سر ہی سہی<br />\nروزِ محشر کوئی مے خوار نشے میں بولا<br />\nمیٔ احمر نہیں ملتی ہے تو کوثر ہی سہی<br />\nحشر کے روز مرا دستِ جنوں کہتا ہے<br />\nاب کہاں جائیں ، چلو دامنِ محشر ہی سہی<br />\nاچّھی سوجھی ہے ، تہِ دام پھڑک جائوں گا<br />\nمیں چمن میں نہ رہوں گا تو مرے پر ہی سہی<br />\nتیغ ابرو جو نہیں ہے تو رگِ جاں کے لیے<br />\nمژئہ یار کا چبھتا ہوا نشتر ہی سہی<br />\nلوگ کہتے ہیں کہ مشکل ہے عدم کی منزل<br />\nجیتے جی کاٹ تو لی ، کیا ہوا مر کر ہی سہی<br />\nکس کو یاد آئوں گا میں حشر کے ہنگامے میں<br />\nمیرا دفتر ہے گناہوں کا تو دفتر ہی سہی<br />\nان کو کافر جو کہیں ہم تو یہ ملتا ہے جواب<br />\nتم کو اسلام مبارک ہو ، میں کافر ہی سہی<br />\nجب کہا آپ ستم گر ہیں تو فرماتے ہیں<br />\nآپ کہتے ہیں ستمگر ، تو ستمگر ہی سہی<br />\nشعر کہنا نہیں اقبال کو آتا لیکن<br />\nآپ کہتے ہیں سخن ور ، تو سخن ور ہی سہی۱<br />\n۱ – بیاضِ اعجاز ،ص ۳۶<br />\nخ<br />\nیہ جوانی کے ولولے اے دل<br />\nدو گھڑی کے ابال ہوتے ہیں<br />\nمیری فرقت میں تم مرو ، توبہ<br />\nیہ حسینوں کے جال ہوتے ہیں<br />\nزور تم اپنی کم سنی پہ نہ دو<br />\nسب حسیں خُرد سال ہوتے ہیں<br />\nہائے وہ مار ڈھیلے ہاتھوں کی<br />\nکس مزے کے ملال ہوتے ہیں<br />\nذکر کچھ آپ کا بھی ہے ان میں<br />\nقبر میں جو سوال ہوتے ہیں<br />\nاف رے نازک مزاجیاں تیری<br />\nبات میں سو ملال ہوتے ہیں<br />\nجن کی سیرت بھی دل کو پھڑکا دے<br />\nوہ حسیں خال خال ہوتے ہیں<br />\nعاشقوں سے یہ پوچھتا ہے کوئی<br />\nکس طرح پائمال ہوتے ہیں<br />\nشاعر ، اقبال سے نہ ہوں حیراں<br />\nآدمی باکمال ہوتے ہیں۱<br />\n۱ – بیاضِ اعجاز ،ص ۵۵<br />\nخ<br />\nجس کو شہرت بھی ترستی ہے وہ رسوا اور ہے<br />\nہوش بھی جس پر پھڑک جائیں وہ سودا اور ہے<br />\nبن کے پروانہ ترا آیا ہوں میں اے شمعِ طور<br />\nبات پھر وہ چھڑ نہ جائے ، یہ تقاضا اور ہے<br />\nجان دیتا ہوں تڑپ کر کوچۂ الفت میں میں<br />\nدیکھ لو تم بھی کوئی دم کا تماشا اور ہے<br />\nاور کچھ اندھیر کر دینا نہ اے نورِ سحر<br />\nہجر کی شب ہے ، ابھی مجھ کو تڑپنا اور ہے<br />\nرنگِ ’’اَو ادنیٰ‘‘ میں رنگیں ہو کے اے ذوقِ طلب<br />\nکون کہتا تھا کہ لطفِ ’’ماعَرَفنا‘‘ اور ہے<br />\nدیکھ اے ذوقِ تکلّم ، یاں کوئی موسیٰ نہیں<br />\nجو مری آنکھوں میں پھرتا ہے وہ نقشا اور ہے<br />\nشمع کو بھی یوں تو رلواتی ہے پروانے کی موت<br />\nحسرتیں روئیں جسے ، وہ مرنے والا اور ہے<br />\nتم ہنسی میں سچ سمجھ بیٹھے ، نہیں ! حاشا نہیں!<br />\nوصل کیسا ! اب مرے دل کو تمنّا اور ہے<br />\nیوں تو اے صیّاد ، آزادی میں ہیں لاکھوں مزے<br />\nدام کے نیچے پھڑکنے کا تماشا اور ہے<br />\nقیس پر یوں طعنہ زن ہوتی ہے لیلیٰ دشت میں<br />\nجس کے کانٹے دل میں چبھتے ہیں ، وہ صحرا اور ہے<br />\nبدگمانی تم کو ہوتی ہے مری ہر بات پر<br />\nٹھہرو ٹھہرو ، سنبھلو سنبھلو ، یہ فسانا اور ہے<br />\nیوں نہ کُھل کھیلو مری جاں ، ڈھب کی شوخی چاہیے<br />\nکوئی کیا سمجھے گا ، دیکھو ! اب زمانا اور ہے<br />\nبھیس بدلے محفلِ اغیار میں بیٹھا ہوں میں<br />\nوہ سمجھتے ہیں یہ کوئی اوپرا سا اور ہے<br />\nتیرے خنجر نے جگر ٹکڑے کیا ، اچھّا کیا<br />\nکچھ مرے پہلو میں لیکن چلبلاسا اور ہے<br />\nتاکتا پھرتا ہے جنسِ معصیت کو نقدِ عفو<br />\nتونے کیا سمجھا ہے اے واعظ ! یہ سودا اور ہے<br />\nوہ صف محشر میں کہتے ہیں مجھے پہچان کر<br />\nتم وہی اقبال ہو ! لو ، میں نے جانا اور ہے۱<br />\n۱ – بیاضِ اعجاز ،ص ۴۰<br />\nخ<br />\nمیں تو کچھ اور ہو گیا جب سے<br />\nتیری محفل میں باریابی ہے<br />\nحسن مرتا ہے پردہ داری پر<br />\nعشق کو شوقِ بے حجابی ہے<br />\nموت کے بعد دیکھیے کیا ہو<br />\nزندگی میں تو سو خرابی ہے<br />\nبادہ کش ہے نگاہ ، گلشن میں<br />\nپھول ساغر ، کلی گلابی ہے<br />\nآدمی کام کا نہیں رہتا<br />\nعشق میں یہ بڑی خرابی ہے<br />\n’’لن ترانی‘‘ بھی طور سوزی بھی<br />\nپردے پردے میں بے حجابی ہے<br />\nپوچھتے کیا ہو مذہبِ اقبال<br />\nیہ گنہ گار بوترابی ہے؛۱<br />\n۱ – روز گار فقیر ،ص ۲۴۶، بیاض اعجاز، ص ۴۶<br />\nخ<br />\nمیرے تپِ دروں کا بیاں ، قصّہ خواں نہ ہو<br />\nشعلے کی بھی زباں ہو تو ممکن بیاں نہ ہو<br />\nپوشیدہ اس میں طرزِ جفائے بتاں نہ ہو<br />\nاے دل شکایتِ ستمِ آسماں نہ ہو<br />\nمدِّ نظر جو دانۂ خالِ بتاں نہ ہو<br />\nیوں صبح اٹھ کے شیخ بھی تسبیح خواں نہ ہو<br />\nلیلیٰ کے ناقے کو حرکت ، سارباں نہ ہو<br />\nجب تک کہ روحِ قیس بدن سے رواں نہ ہو<br />\nجنت وہ کیا کہ جس میں ترا آستاں نہ ہو<br />\nسر رکھنے کو ذرا سی جگہ بھی جہاں نہ ہو<br />\nجانا تو در کنار ، اگر قتل ہوں وہاں<br />\nتیری گلی سے خون بھی میرا رواں نہ ہو<br />\nتنکا کوئی ہوا نے قفس میں گرا دیا<br />\nصیّاد دیکھتا ہے خسِ آشیاں نہ ہو<br />\nکہتے ہیں آج غیر کی حسرت نکل گئی<br />\nاے دل نکل کے دیکھ کہیں میری جاںنہ ہو<br />\nاے دودِ آہ بس کہ نہیں تابِ جور اور<br />\nپیدا ہمارے سر پہ نیا آسماں نہ ہو<br />\nاے باغباں چمن کا ہر اک برگ ہے دونیم<br />\nصحنِ چمن میں دفن کوئی نیم جاں نہ ہو<br />\n– – – – – – – – – – – – – – – – – –<br />\nجب آہ کا مزا ہے کہ پیدا دھواں نہ ہو<br />\nحوروں کے ناز مجھ سے اٹھائے نہ جائیں گے<br />\nمجھ ناتواں کا خلد میں یا رب مکاں نہ ہو<br />\nاقبال کہہ رہے ہیں یہ میری غزل کے شعر<br />\nبے سود ہے کلام اگر قدرداں نہ ہو۱<br />\n۱ – بیاض اعجاز، ص ۵۹<br />\nخ<br />\nتیرے مریض کو تپِ فرقت ہے کیا لگی<br />\nاس کو دعا لگی نہ کسی کی دوا لگی<br />\nکرتی ہے شمع اس رخِ روشن سے ہمسری<br />\nلو اس زباں دراز کو بھی اب ہوا لگی<br />\nبرباد کر رہی ہے جو یہ آشیاں مرا<br />\nصیّاد تیرا ہاتھ بٹانے صبا لگی<br />\nزخمِ جگر جو تھے شبِ فرقت میں ہم سخن<br />\nچپکے سے چاندنی پسِ دیوار آ لگی<br />\nپھوٹا ہے سر مرا تو جنوں تیرا کیا گلہ<br />\nقسمت ہی اینٹ بن کے ہے ماتھے پہ آ لگی<br />\nتنگ آ کے اس کو بھی تری گالی سمجھ لیا<br />\nتیری خبر ہمیں جو نہ اے بے وفا لگی<br />\nمشّاطہ باندھ کَس کے حنا بند اس قدر<br />\nبولیں بگڑکے ’’ وائے یہ اچھی حنا لگی‘‘<br />\nخونِ رقیب نے اسے بے آبرو کیا<br />\nتیغِ نگاہِ یار مجھے کیوں نہ آ لگی<br />\nزندہ کیا جو لب نے تو مارا نگاہ نے<br />\nیعنی بقا کے ساتھ ہے قیدِ فنا لگی<br />\nاقبال گر یہی ہیں حسد کی بناوٹیں<br />\nجانے مشاعرے میں ہماری بلا لگی۱<br />\n۱ – روز گار فقیر ،ص ۲۹۱<br />\nخ<br />\nفتنے اٹھتے ہیں تیرے کوچے سے<br />\nیہ زمیں آسمان ہے گویا<br />\nبے حجابی بھی ہے تو ایسی ہے<br />\nجس میں پردے کی شان ہے گویا<br />\nہے کشش پر مدار ہستی کا<br />\nعشق جانِ جہان ہے گویا<br />\nجب سے دل میں ہوا گزر تیرا<br />\nیہ مکاں ، لا مکان ہے گویا<br />\nکہتے ہیں دیکھ کر خموش مجھے<br />\nیہ بڑا کم زبان ہے گویا<br />\nعذرِ نا سازیِ مزاج نہیں<br />\nصبر کا امتحان ہے گویا<br />\nزندگانی کا اعتبار نہیں<br />\nآدمی میہمان ہے گویا<br />\nتم مرے دل میں رہتے سہتے ہو<br />\nیہ تمہارا مکان ہے گویا<br />\nعشق کی راہ و رسم الٹی ہے<br />\nیاں خموشی زبان ہے گویا<br />\nاہل دل ہی اسے سمجھتے ہیں<br />\nشعر دل کی زبان ہے گویا۱<br />\n۱ – ابتدائی کلام اقبال، ص ۶۰<br />\nخ</p>\n<p>سمجھ میں آگئی تیرے پہیلی راز قدرت کی<br />\nمگر یہ بھی کبھی سو چا ہے تو خود بھی پہیلی ہے<br />\nنکل جائیں گے اے ذوقِ طلب ارماں ترے سارے<br />\nنمایش گاہِ ہست و بود میں ہر شے پہیلی ہے<br />\n– – – – – – – – – –<br />\nیہ شعلوں میں پلی ہے ، بجلیوں کے ساتھ کھیلی ہے<br />\nتری قسمت پڑی ہندوستاں میں خانہ جنگی کی<br />\nیہ شے میرے وطن والوں نے ہاتھوں ہاتھ لے لی ہے<br />\nمیں اے اقبال دق آیا ہوں ان اردونویسوں سے<br />\nجو ہو اخبار روزانہ تو کہتے ہیں کہ’ ڈیلی‘ ہے!۱<br />\n۱ – بیاض اعجاز، ص ۴۳<br />\nخ</p>\n<p>محبت کو دولت بڑی جانتے ہیں<br />\nاسے مایۂ زندگی جانتے ہیں<br />\nبُری چال ہوتی ہے بے اعتنائی<br />\nیہی ہم تو اچھّی بری جانتے ہیں<br />\nوہ کیا قدر جانیں گے میری وفا کی<br />\nکہ ہوتے ہیں جو آدمی ، جانتے ہیں<br />\nکوئی قید سمجھے مگر ہم تو اے دل<br />\nمحبت کو آزادگی جانتے ہیں<br />\nحسینوں میں ہیں کچھ وہی ہوش والے<br />\nکہ جو حسن کو عارضی جانتے ہیں<br />\nجو ہے گلشنِ طور اے دل تجھے ہم<br />\nاسی باغ کی اک کلی جانتے ہیں<br />\nکہا ماجرا ان کے گھر کا تو بولے<br />\nقسم ہے ، تجھے ہم ولی جانتے ہیں<br />\nنرالے ہیں انداز دنیا سے اپنے<br />\nکہ تقلید کو خود کشی جانتے ہیں<br />\nبڑے شوخ و گستاخ ہیں رند ، زاہد<br />\nمسلمان کو دوزخی جانتے ہیں<br />\nتری چال دیکھی ہوئی ہے جنھوں نے<br />\nقیامت کو اک دل لگی جانتے ہیں<br />\nمیں ہوں صاف گو منہ نہ کھلوایے گا<br />\nتمہاری وفا کو سبھی جانتے ہیں<br />\nگداگر ہو اور بال ہوں سر کے لمبے<br />\nمسلمان اس کو ولی جانتے ہیں<br />\nبدلنا پڑا ہم نشیں نامہ بر کو<br />\nاسے واں کے سب آدمی جانتے ہیں<br />\nعجب زندگانی ہے اقبال اپنی<br />\nنہ مر جانتے ہیں نہ جی جانتے ہیں<br />\nکہا میں نے اقبال کو جانتے ہو؟<br />\nتو بولے یہ ہنس کر کہ جی جانتے ہیں۱<br />\nنئی ہو ، پرانی ہو ، اقبال کو کیا؛<br />\nیہ حضرت تو بس ایک پی جانتے ہیں۲<br />\n۱ – بیاض اعجاز ،ص۲۸<br />\n۲ – ابتدائی کلام اقبال، ص ۱۱۴<br />\nخ</p>\n<p>تم نے آغازِ محبت میں یہ سوچا ہوگا<br />\nکس طرح کا یہ نیا چاہنے والا ہوگا<br />\nتم نے سمجھا تو ہے اس گھر کو ہمارا ، لیکن<br />\nاب ہمارا ہے ، کوئی دن میں تمہارا ہوگا<br />\nحشر میں کچھ تو تمہیں حسن پہ ہوگی امّید<br />\nکچھ مرے شکوہ نہ کرنے کا بھروسا ہوگا<br />\nگھر میں بیٹھے ہیں خدا رکھّے کہ باہر ہیں کہیں<br />\nنامہ بر یہ بھی کسی نے تجھے پوچھا ہوگا<br />\nنامہ بر ! کام تو باتوں میںبنا کرتے ہیں<br />\nمان جائیں گے اگر تجھ کو سلیقا ہوگا<br />\nہاں ، سنا پہلے ہمیں ، ان سے کہے گا کیا کیا<br />\nنامہ بر ہم جو بتائیں وہی کہنا ہوگا<br />\nہم کہیں جائیں ، کسی کام کو جائیں ، لیکن<br />\nدل یہ کہتا ہے اسی رہ سے گزرنا ہوگا<br />\nتیرے اشعار میں اقبال یہ رنگت تو نہ تھی<br />\nتو نے کم بخت کسی شوخ کو تاکا ہوگا۱<br />\n۱- سرود رفتہ، ص ۲۴۰<br />\nخ<br />\nبُرا ہوتا ہے عشقِ شعلہ رویانِ ستم گر بھی<br />\nیہ وہ آتش ہے جس میں خاک ہو جائے سمندر بھی<br />\nمحبت میں دلِ مضطر جبھی کچھ لطف اٹھتا ہے<br />\nکہ ہو معشوق ظالم بھی ، جفا جُو بھی ، ستم گر بھی<br />\nپتے کی کہہ رہا ہوں ، یاد ہوگی تجھ کو اے واعظ<br />\nوہ خلوت ، اور اس خلوت میں پھر ’’آں کارِ دیگر‘‘ بھی<br />\nچھپا کر حضرتِ واعظ سے رکھا شیشئہ مے کو<br />\nمرے کام آگئی آخر زمینِ زیرِ منبر بھی<br />\nکہیں سر رکھ دیا تھا بے خودی میں پائے جاناں پر<br />\nوہیں جوڑے کے تاروں میں رہا قسمت کا اختر بھی<br />\nشکایت کو میں دوڑوں اور تم جانے نہ دو مجھ کو<br />\nمزا آئے جو ہو یہ ہاتھا پائی روزِ محشر بھی<br />\nبجا ہے شیخ جی سب کچھ ، مگر میں کس طرح مانوں<br />\nاجی حضرت ! مرا دیکھا ہوا ہے آبِ کوثر بھی<br />\nسیہ ناموں کو دوزخ کے کسی کو نے میں رکھ دیں گے<br />\nخدا سے چال کر جائیں گے عاصی ، روز محشر بھی<br />\nبوقتِ ذبح ، دم اس کا نکل کر آگیا مجھ میں<br />\nتمہارے ہاتھ میں جاں بخش ہو جاتا ہے خنجر بھی<br />\nوہ ناکامِ تمنا ہوں ، اگر میں ڈوبنے جائوں<br />\nتو اک پانی کے قطرے کے لیے ترسے سمندر بھی<br />\nمزا ہے گر جنوں میں بڑھ کے ناخن تیز ہو جائیں<br />\nملیں بہرِ علاجِ جوشِ فرقت ہم کو نشتر بھی<br />\nجنابِ داغ کی اقبال یہ ساری کرامت ہے<br />\nترے جیسے کو کر ڈالا سخن داں بھی ، سخن ور بھی۱<br />\n۱ – بیاضِ اعجاز، ص ۴۴<br />\nخ<br />\nپاس ہے اور ڈھونڈتے ہیں اسے<br />\nکتنے غافل جہان والے ہیں<br />\nدب کے رہتے نہیں کسی سے بھی<br />\nجو زمانے میں آن والے ہیں<br />\nمیرے دل کے مکان میں رہنا<br />\nآپ تو لامکان والے ہیں<br />\nکہہ رہے ہیں ملک ’’یہ اہل زمیں<br />\nکتنی اونچی اڑان والے ہیں‘‘<br />\nتجھ کو اقبال ان سے کیا نسبت<br />\nدلّی والے ، زبان والے ہیں<br />\n۲ – بیاضِ اعجاز ،ص ۴۲<br />\nدل کو ذوقِ دید سے جس دم شناسائی ہوئی<br />\nآنکھ محشر کے نظارے کی تمنائی ہوئی<br />\nسر کے بل راہِ مدینہ میں جو میں چلنے لگا<br />\nشوق پر صدقے تمنّائے جبیں سائی ہوئی<br />\nشوقِ گلزارِ مدینہ دل میں گھر کرنے لگا<br />\nخواہشِ جنّت چھپی پھرتی ہے شرمائی ہوئی<br />\nکوچۂ یثرب کرشمہ ہے یہ کس رفتار کا<br />\nپانی پانی ابنِ مریم کی مسیحائی ہوئی<br />\nچاک جب دستِ محبت نے کیا دامانِ ’’میم‘‘<br />\nحسنِ مخفی سے نگاہوں کو شناسائی ہوئی<br />\nمیرے اندازِ تپیدن نے اسے بہکا دیا<br />\nجانتی ہے موت اپنے آپ کو آئی ہوئی<br />\nہو گئی شرحِ رموزِ اتحادِ حسن و عشق<br />\nتیری یکتائی ہی آخر میری تنہائی ہوئی<br />\nلوگ بدنامِ محبت کہتے ہیں اقبال کو<br />\nغازئہ رخسارِ شہرت جس کی رسوائی ہوئی<br />\n۱ – باقیات اقبال، ص ۵۹۵<br />\nخ<br />\nکب ہنسا تھا کہ جو کہتے ہو کہ رونا ہوگا<br />\nہو رہے گا مری قسمت میں جو ہونا ہوگا<br />\nخندئہ گُل پہ مجھے آج تو ہنس لینے دو<br />\nپھر اسی بات پہ رو لوں گا جو رونا ہوگا<br />\nہم کو اقبال مصیبت میں مزا ملتا ہے<br />\nہم تو اس بات پہ ہنستے ہیں کہ رونا ہوگا۱<br />\n۱ – باقیات اقبال ،ص ۴۵۵<br />\nخ<br />\nکجی جزوِ فطرت ہے اہلِ ستم کی<br />\nکبھی ہم نے خنجر کو سیدھا نہ دیکھا<br />\nبہت تو نے اے آنکھ دیکھے تماشے<br />\nجسے دیکھنا ، دیکھنا تھا ، نہ دیکھا<br />\nظہور و عدم اپنا مثلِ شرر تھا<br />\nیہ سمجھو کہ دنیا کو دیکھا نہ دیکھا<br />\nاگرچہ پھرا میں بہت اس چمن میں<br />\nکسی نے مرا آنا جانا نہ دیکھا۲<br />\n۲ – روز گار فقیر ،ص ۲۸۰<br />\nخ<br />\nیہ جیتے ہیں تو مرتے ہیں ، جو مرتے ہیں تو جیتے ہیں<br />\nنرالی زندگی ہوتی ہے کچھ اللّہ کے بندوں کی<br />\nبھلا جنّت میں واعظ دخل کیا سامانِ عشرت کا<br />\nوہ اک چھوٹی سی بستی ہے کسی کے درد مندوں کی<br />\nکسی کو قتل کرتے ہیں ، کسی کی کھال اترتی ہے<br />\nیہ اجرت ہے کتابِ عشق کے شیرازہ بندوں کی<br />\nندامت حضرت واعظ کی ہو گی دید کے قابل<br />\nقیامت میں جو سن لی تو نے یا رب ! اپنے بندوں کی<br />\nملامت کر نہ ان کو پیت کی ریتیں نرالی ہیں<br />\nانوکھی سب سے ہوتی ہیں نمازیں درد مندوں کی<br />\nخدا جانے چھپی ہے کون سے شعلے کے دامن میں<br />\nسپند آسا صدائے رفتہ تیرے درد مندوں کی<br />\nخدا جانے مری آنکھوں نے اس ظلمت میں کیا دیکھا<br />\nکہ دل سے فکر رخصت ہوگئی دنیا کے دھندوں کی<br />\nپھنسے گا کیا وہ بلبل جو نہ نکلا آشیانے سے<br />\nنہیں ہے مجھ کو اے صیاد پروا تیرے پھندوں کی<br />\nنہ یہ دِلّی کی اردو ہے نہ یہ پورب کی بولی ہے<br />\nزباں میری ہے اے اقبال بولی درد مندوں کی۱<br />\n۱ – روز گار فقیر، جلد دوم، ص ۲۹۴<br />\nگزر کس صنم کا ہوا بت کدے میں<br />\nکہ بت بن گئے آج سب برہمن بھی<br />\nتصّور کی اے دل یہ سب خوبیاں ہیں<br />\nکہ غربت میں کرتا ہے سیرِ وطن بھی<br />\nحسیں ہم نے دیکھے ہیں دنیا میں لاکھوں<br />\nغضب ہے مگر آپ کا سادہ پن بھی<br />\nوہ کہتے ہیں یوں میری میّت پہ آ کر<br />\nجو وحشت ہے تو پھاڑ دے اب کفن بھی۱<br />\nتصّور کے کیونکر نہ قربان جائوں<br />\nوصالِ وطن ہے فراقِ وطن بھی<br />\nمقّدر میں بلبل کے تھا قید ہونا<br />\nتہِ دام تو تھی زمینِ چمن بھی<br />\nبہار آئی وحشت کی ہے آمد آمد<br />\nگلے میرے ملنے لگا پیرہن بھی<br />\nمجھے نقدِ جاں اپنی بھاری ہے یارب<br />\nرہِ عشق میں ہے کوئی راہزن بھی؟<br />\nیہی ہے جو شوقِ ملاقاتِ حضرت<br />\nتو دیکھیں گے اک بار ملکِ دکن بھی<br />\n۱ – بیاض اعجاز ،ص ۶۵<br />\nنہیں کچھ تذکرے دیدار کے مستوں میں اے واعظ!<br />\nکسی کے ذکر کو سن کر تڑپ جانے کی باتیں ہیں<br />\nمزے لے لے کے واعظ کیا بیاں کرتا ہے کوثر کا<br />\nیہ ذکرِ خلد ہے یا رب کہ مے خانے کی باتیں ہیں<br />\nمبارک ہو تجھے مستِ حیاتِ جاوداں رہنا<br />\nہماری بزم میں اے خضر! مر جانے کی باتیں ہیں<br />\nانا الحق کہہ کے بے تابانہ سولی پر لٹک جانا<br />\nنرالی تیرے دیوانے کی ، مستانے کی باتیں ہیں<br />\nتو رمز عجز کو غافل عبودیّت سمجھ بیٹھا<br />\nارے ناداں ! یہ نادانوں کو سمجھانے کی باتیں ہیں<br />\nکسی پر جان دیتا ہے بھلا یوں بے غرض کوئی<br />\nیہ ساری اے ستمگر دل کے آجانے کی باتیں ہیں<br />\nبیاں واعظ نے جس دم کی کہانی طور و موسیٰ کی<br />\nتو میں سمجھا کہ یہ بھی میرے ویرانے کی باتیں ہیں<br />\nشہیدِ جستجو ہے فکر انساں بزم ہستی میں<br />\nیہ کس الجھی ہوئی گتھی کے سلجھانے کی باتیں ہیں۱<br />\n۱ – بیاض اعجاز، ص ۶۶<br />\nخ<br />\nدل کی بستی عجیب بستی ہے<br />\nلوٹنے والے کو ترستی ہے<br />\nہو قناعت جو زندگی کا اصول<br />\nتنگ دستی ، فراخ دستی ہے<br />\nجنسِ دل ہے جہان میں کمیاب<br />\nپھر بھی یہ شے غضب کی سستی ہے<br />\nتابِ اظہار عشق نے لے لی<br />\nگفتگو کو زباں ترستی ہے<br />\nذکرِ جامِ طہور ، وعظ کا وعظ<br />\nمے پرستی کی مے پرستی ہے<br />\nشعر بھی اک شراب ہے اے دل<br />\nہوشیاری اسی کی مستی ہے<br />\nہم فنا ہو کے بھی فنا نہ ہوئے<br />\nنیستی اک طرح کی ہستی ہے<br />\nآنکھ کو کیا نظر نہیں آتا؟<br />\nابر کی طرح سے برستی ہے<br />\nدیکھیے کیا سلوک ہو اقبال<br />\nمجرمِ جرمِ بت پرستی ہے۱<br />\n۱ – سرود رفتہ ،ص ۱۵۴<br />\nتری شکست ہی منظور تھی اسے اے دل<br />\nبنا دیا تجھے نازک تر آبگینے سے<br />\nجہاں سے چلتی تھی اقبال گزر قنبرؓ کی<br />\nمجھے بھی ملتی ہے روزی اسی خزینے سے<br />\nہمیشہ وردِ زباں ہے علیؓ کا نام اقبال!<br />\nکہ پیاس روح کی بجھتی ہے اس نگینے سے<br />\n۱ – بیاض اعجاز، ص ۶۵<br />\nخ<br />\nبلا کشانِ محبت کی یادگار ہوں میں<br />\nمٹا ہوا خطِ لوحِ سرِ مزار ہوں میں<br />\nفنا ہوئے پہ بھی گویا وفا شعار ہوں میں<br />\nجو مٹ گیا تو حسینوں کا اعتبار ہوں میں<br />\nکبھی نہ گوشِ سماعت سے شرمسار ہوں میں<br />\nوہ راز ہوں کہ زمانے پہ آشکار ہوں میں<br />\nنگاہ سے نہ کہیں صبح کو اتر جائوں<br />\nشبِ وصال کسی کے گلے کا ہار ہوں میں<br />\nنسیمِ صبح نہ چھیڑے مجھے کہ دامن سے<br />\nکسی کے ہاتھ کا جھاڑا ہوا غبار ہوں میں<br />\nنشے میں مست سمجھتا ہے مجھ کو کیوں واعظ<br />\nوہ اپنا وعظ کہے جائے ، ہوشیار ہوں میں<br />\nتمہاری شوخ نگاہی نے پڑھ کے کیا پھونکا<br />\nقرار بھی مجھے آئے تو بے قرار ہوں میں<br />\nتڑپ کے شانِ کریمی نے لے لیا بوسہ<br />\nکہا جو سر کو جھکا کر ’گناہگار ہوں میں‘<br />\nکسی طرح سے مری بام تک رسائی ہو<br />\nفغانِ خاک نشینانِ کوئے یار ہوں میں<br />\nرہی نہ زہر میں اقبال وہ پرانی بات<br />\nکسی کے ہجر میں جینے سے شرمسار ہوں میں<br />\n۱ – باقیات اقبال، ص ۴۳۷<br />\nخ<br />\nہے کلیجا فگار ہونے کو<br />\nدامنِ لالہ زار ہونے کو<br />\nکیا ادا تھی وہ جاں نثاری میں<br />\nتھے وہ مجھ پر نثار ہونے کو<br />\nجستجوئے قفس ہے میرے لیے<br />\nخوب سمجھے شکار ہونے کو<br />\nعشق وہ چیز ہے کہ جس میں قرار<br />\nچاہیے بے قرار ہونے کو<br />\nیارِ جانی کہیں نہیں ملتا<br />\nیوں تو ہوتے ہیں یار ، ہونے کو<br />\nلالہ اور داغِ دل بہانہ ہے<br />\nدل جلوں میں شمار ہونے کو<br />\nزخم اور سوزنِ رفو توبہ<br />\nکھل گیا بستہ کار ہونے کو<br />\nپیس ڈالا ہے آسماں نے مجھے<br />\nکس کی رہ کا غبار ہونے کو<br />\nوعدہ کرتے ہوئے نہ رک جائو<br />\nہے مجھے اعتبار ہونے کو<br />\nاس نے پوچھا کہ کون چُھپتا ہے<br />\nہم چھپے آشکار ہونے کو<br />\nہم نے اقبال عشق بازی کی<br />\nپی یہ مَے ہوشیار ہونے کو۱<br />\n۱ – مخزن ،جون ۱۹۰۲ء ، سرود رفتہ، ص ۱۵۵<br />\nخ<br />\nعاشقِ دیدار محشر کا تمنّائی ہوا<br />\nوہ سمجھتے ہیں کہ جرمِ ناشکیبائی ہوا<br />\nغیر سے غافل ہوا میں اے نمودِ حسنِ یار<br />\nعرصۂ محشر میں پیدا کنجِ تنہائی ہوا<br />\nمیری بینائی ہی شاید مانعِ دیدار تھی<br />\nبند جب آنکھیں ہوئیں تیرا تماشائی ہوا<br />\nہائے میری بد نصیبی ، وائے ناکامی مری<br />\nپائوں جب ٹوٹے تو شوقِ دشتِ پیمائی ہوا<br />\nمیں تو اس عاشق کے ذوقِ جستجو پر مرمٹا<br />\n’’ماعرفنا‘‘ کہہ کے جو تیرا تمنائی ہوا<br />\nتجھ میں کیا اے عشق وہ انداز معشوقانہ تھا<br />\nحسن خود ’’لولاک‘‘ کہہ کے تیرا شیدائی ہوا<br />\nدیکھ ناداں امیتازِ شمع و پروانہ نہ کر<br />\nحسن بن کر عشق اپنا آپ سودائی ہوا<br />\nاب مری شہرت کی سوجھی ہے انہیں، دیکھے کوئی<br />\nپِس کے میں جس دم غبارِ کوئے رسوائی ہوا<br />\nبغض اصحابِ ثلاثہ سے نہیں اقبال کو<br />\nدق مگر اک خارجی سے آ کے مولائی ہوا۱<br />\n۱ – باقیات اقبال ،ص ۳۹۴<br />\nکس شعلہ رو کا دل میں میرے گزر ہوا ہے<br />\nاس سر زمیں کا یا رب ! ہر ذرّہ طور کیوں ہے<br />\nکھاتا ہے تجھ کو اے دل کس کا غمِ جدائی<br />\nتو بے قرار کیوں ہے ، تو ناصبور کیوں ہے<br />\nساقی وہ کون سا تھا، جس نے یہ مے پلا دی<br />\nصبحِ ازل کو پی تھی ، اب تک سرور کیوں ہے<br />\nتیرے ہی دم قدم سے چمکا نصیب ، ورنہ<br />\nیہ خاک ، خاک کیوں ہے ، وہ کوہِ طور کیوں ہے<br />\n’’حبل الورید‘‘ سے بھی نزدیک یوں ترسنا<br />\nاو پاس رہنے والے ! آنکھوں سے دور کیوں ہے<br />\nمیں مشتِ خاک ، مجھ میں گوہر نہاں ہے کیسا<br />\nحیرت ہے مجھ کو یا رب ! ظلمت میں نور کیوں ہے۱<br />\n۱ – روز گار فقیر ،ص ۲۷۴<br />\nخ<br />\nچاہیں اگر تو اپنا کرشمہ دکھائیں ہم<br />\nبن کر خیالِ غیر ترے دل میں آئیں ہم<br />\nاچھّی کہی شکایتِ جور و جفا کی بھی<br />\nاتنی سی بات کے لیے محشر میں جائیں ہم<br />\nاے صدمۂ فراق نہ کر ہم سے چھیڑ چھاڑ<br />\nتو کس کا ناز ہے کہ تجھے بھی اٹھائیں ہم<br />\nپوچھیں گے آج سرمۂ دنبالہ دار سے<br />\nکس طرح سے کسی کی نظر میں سمائیں ہم<br />\nدشمن شبِ فراق میں ہے اپنا آپ ہی<br />\nآ جائے موت اپنی تو گنگا نہائیں ہم<br />\nڈرتے تھے جس کے واسطے وہ بات اب کہاں<br />\nتو ایک اب کہے تو تجھے سو سنائیں ہم<br />\nہر چیز منع ہے جو ہمیں اے طبیبِ عشق<br />\nلیکن بڑھے جو ضعف تو غش بھی نہ کھائیں ہم<br />\nاقبال شعر کے لیے فرصت ضرور ہے<br />\nاس فکرِ امتحاں میں غزل کیا سنائیں ہم۱<br />\n۱ – بیاض اعجاز ،ص ۲۰<br />\nخ<br />\nلڑکپن کے ہیں دن صورت ، کسی کی بھولی بھولی ہے<br />\nزباں میٹھی ہے’ لب ہنستے ہیں‘ پیاری پیاری بولی ہے<br />\nترا اے سیلِ دریائے محبت منہ تکوں کب تک<br />\nمری کشتی جو تھی آپ اپنے ہاتھوں سے ڈبو لی ہے<br />\nکوئی شوخی تو دیکھے جب ذرا رونا تھما میرا<br />\nکہا بے درد نے ’’کیوں آپ نے مالا پرو لی ہے‘‘<br />\nجفا جو کہہ دیا میں نے مگر تم نے برا مانا<br />\nخفا کیوں ہو گئے یہ عاشقوں کی بولی ٹھولی ہے<br />\nشبِ فرقت تصور تھا مرا ، اعجاز تھا کیا تھا<br />\nتری تصویر کو میں نے بلایا ہے تو بولی ہے<br />\nوہ میری جستجو میں پھر رہے ہیں ، خیر ہو یارب!<br />\nپتا میرا بتانے کو قیامت ساتھ ہولی ہے<br />\nسنا ہے آج جنّت میںبڑی رونق کا جلسہ ہے<br />\nترے کشتے کا ہے نیلام اور حوروں کی بولی ہے<br />\nتماشائی کوئی آئینۂ ہستی میں ہے اپنا<br />\nمزا ہے ، حسن نے اے دل کتاب عشق کھولی ہے<br />\nسمجھ سکتا نہ تھا کوئی مجھے اس بزمِ ہستی میں<br />\nگرہ تھی زندگی میری ، اجل نے آ کے کھولی ہے<br />\nجگت ایشر ہے تو ، ہر آتما کو پیت ہے تیری<br />\nصنم خانے کی یا رب کیسی پیاری پیاری بولی ہے<br />\nہمیں یادِ وطن ! کیا پیش آنا ہے خدا جانے<br />\nبھلا تو کس لیے غربت زدوں کے ساتھ ہولی ہے<br />\nتغیّر روز کا کچھ دید کے قابل نہ تھا نرگس<br />\nبتا پھر کس کے نظّارے کو تونے آنکھ کھولی ہے<br />\nتبسم ، چاکِ جیبِ گل ، ترنّم ، نالۂ بلبل<br />\nیہ بے مہروں کی باتیں ہیں ، یہ بیدردوں کی بولی ہے<br />\nمہ و خورشید و انجم دوڑتے ہیں ساتھ ساتھ اس کے<br />\nفلک کیا ہے کسی معشوقِ بے پروا کی ڈولی ہے<br />\nیہ ہو گی شوخ اے صیّاد مدّت کی اسیری سے<br />\nنیا قیدی ہوں میں ، آواز میری بھولی بھولی ہے<br />\nلہو کی بوند یاں لالے کی کلیاں بن کے پھوٹی ہیں<br />\nمگر زیرِ زمیں کھیلی ترے کشتوں نے ہولی ہے<br />\nدیارِ عشق میں واماندگی ، رفتار ہے اے دل<br />\nجسے کہتے ہیں خاموشی وہ اس بستی کی بولی ہے<br />\nگماں تجھ پر ہوا تھا کیا دلِ بلبل کی چوری کا<br />\nصبا نے غنچۂ گل ! کیوں گرہ تیری ٹٹولی ہے<br />\nگلِ مضموں سے اے اقبال یہ سہرا ہے ناصرؔ کا<br />\nغزل میری غزل کیا ہے ، کسی گلچیں کی جھولی ہے۱<br />\n۱ – بیاض اعجاز ،ص ۳۲<br />\nخ<br />\nکھلا راز ان پر مری بے بسی کا<br />\nالٰہی بھرم کھل نہ جائے کسی کا<br />\nسوا اس کے اب قوم کو کام کیا ہے<br />\nامیروں کا شکوہ، گلہ بے زری کا<br />\nخدا جانے کیا ہو گیا ہندیوں کو<br />\nکہ اس دیس میں راج ہے دشمنی کا۱<br />\n۱ – باقیات اقبال، ص ۳۹۸<br />\nخ<br />\nپہلے مل جاتا تھا ریاضت سے<br />\nاب کسی کو خدا نہیں ملتا<br />\nجستجو اپنی جستجو ہی نہ تھی<br />\nورنہ ڈھونڈیں تو کیا نہیں ملتا<br />\nہم نے اقبال کو بہت ڈھونڈا<br />\nکوئی اس نام کا نہیں ملتا۲<br />\n۲ – بیاض اعجاز ،ص ۶۰<br />\nخ<br />\nحیرت نظر کو ، دل کو تپش ، لب کو خامشی<br />\nانعام بٹ رہے ہیں تری جلوہ گاہ میں<br />\nکیا آپ کو بھی یاد ہے اے حضرتِ کلیم!<br />\nٹیلا سا ایک ہے جو محبت کی راہ میں<br />\nہنستا ہوں قصۂ اَرِنی گوئے طور پر<br />\nکیا جانے کیا سمایا ہے میری نگاہ میں<br />\nغم سے میں ان کے عشق میں گو خاک ہو گیا<br />\nپر ، شاد ہوں کہ مل تو گیا گردِ راہ میں<br />\n—–(پہلا مصرع نا مکمل)——<br />\nتعمیر بت کدے ہوئے کعبے کی راہ میں<br />\nاقبال کی نہ پوچھ تلّون مزاجیاں<br />\nمے خانے میں کبھی ہے ، کبھی خانقاہ میں۱<br />\n۱ – بیاض اعجاز ،ص ۴۲<br />\nخ</p>\n<p>دیگر<br />\nتو نہاں مجھ سے مرے داغِ جگر کی صورت<br />\nمیں نہاں تجھ سے ترے موئے کمر کی صورت<br />\nخیر ، کیا بات ہے پتھر ہے اگر دل تیرا<br />\nہم بھی اس سنگ میں رہتے ہیں شرر کی صورت<br />\nنام روشن تو رہے عمر ہو گو برق خرام<br />\nزندگی چاہیے دنیا میں شرر کی صورت<br />\nہو شگفتہ ترے دم سے چمنِ دہر تمام<br />\nسیر اس باغ کی کر بادِ سحر کی صورت<br />\nکوچۂ عشق کے یہ راہ نما بنتے ہیں<br />\nاللہ اللہ کوئی دیکھے تو خضر کی صورت<br />\nجوش زن بحرِ محبت تھا مگر دل اپنا<br />\nصاف نکلا نگہِ دیدئہ تر کی صورت<br />\nگالیاں ہم کو دیے جاتے ہو کیوں خیر تو ہے<br />\nآج کچھ آپ بڑھے جاتے ہو — کی صورت<br />\nوصل کی رات تو آخر ہوئی اے دامنِ صبر<br />\nچاک ہو تو بھی گریبانِ سحر کی صورت<br />\nگر پڑا شیشۂ دل سنگِ درِ جاناں پر<br />\nیہ بھی ٹوٹے گا یہیں کاسئہ سر کی صورت<br />\nخون اب دل میں نہیں اے رہِ الفت باقی<br />\nختم ہو تو بھی کہیں زادِ سفر کی صورت<br />\nکیوں نہ آنکھوں پہ بٹھائوں تجھے اے روزن در<br />\nتو دکھاتا ہے کسی رشکِ قمر کی صورت<br />\nمیں تو دیوانہ ہوا ، خیر ، کوئی بات نہ تھی<br />\nآپ کیوں پھر گئے لیکن مرے سر کی صورت<br />\nیہ تو بتلا دے مؤذّن کہ تری آنکھوں سے<br />\nکیا مروّت بھی گئی خوابِ سحر کی صورت<br />\nعشقِ یعقوب کا تو محرمِ اسرار تو ہو<br />\nپیرہن دے گا دکھا تجھ کو پسر کی صورت<br />\nدہر میں ذوقِ سکوں تجھ کو ہے پیغامِ فنا<br />\nتازہ رکھ جوشِ سفر شمس و قمر کی صورت<br />\nضربِ شمشیرِ حوادث سے نہ کھو قوتِ ضبط<br />\nسخت خود دار ہو دنیا میں سپر کی صورت<br />\nہے گل و لالہ کی صورت تو اُنہی سی لیکن<br />\nان میں یہ سوز نہیں قلب و جگر کی صورت<br />\nلطف جب آتا ہے اقبال سخن گوئی کا<br />\nشعر نکلے صدفِ دل سے گہر کی صورت<br />\n۱ – بیاض اعجاز، ص ۵۰ ، باقیات اقبال، ص ۴۱۶<br />\nخ<br />\nپاس والوں کو تو آخر دیکھنا ہی تھا مجھے<br />\nنادرِؔ کاکوروی نے دور سے دیکھا مجھے<br />\nاے حبابِ بحر ، اے پروردئہ دامانِ موج<br />\nکچھ پتہ ملتا ہے تجھ سے اپنی ہستی کا مجھے<br />\nکیا کروں اے دل چمن آرائے عالم کا گلہ<br />\nضبط کی طاقت نہ دی ، بخشا لبِ گویا مجھے<br />\nدل میں جو آتا ہے کہہ دوں گا کہ میں مجبور ہوں<br />\nکوئی سمجھے یا نہ سمجھے ، کچھ نہیں پروا مجھے<br />\nدل کو ہے اندر ہی اندر جستجو تیری مگر<br />\nکیا قیامت ہے کہ سمجھا تو نے بے پروا مجھے<br />\nکھل گئی چشمِ تماشا اپنی جس دم اے کلیم<br />\nطور ہر ذرّے کے دامن میں نظر آیا مجھے<br />\nقہر کر دینا نہ اے صیّاد مجھ کو چھوڑ کر<br />\nہو گیا ہے قید سے کچھ پیار سا پیدا مجھے<br />\nکس قدر تاریک تھی یا رب مری صبحِ نمود<br />\nآہ ! اس ظلمت نے مجھ سے بھی چھپا رکھا مجھے<br />\nحالِ دل کس سے کہوں اے لذتِ افشائے راز<br />\nایک بھی اس دیس میں محرم نہیں ملتا مجھے<br />\nرہتے ہیں بے درد میری چشمِ تر پر خندہ زن<br />\nاے دلِ درد آشنا تو نے کیا رسوا مجھے<br />\nیوں بگڑنا میری خود بینی پہ اب زیبا نہیں<br />\nاپنی صورت پر کیا تھا تو نے کیوں پیدا مجھے<br />\nتر چلی آتی ہے کچھ صبحِ ازل سے اپنی آنکھ<br />\nجب سے روتا ہوں کہ آتا بھی نہ تھا رونا مجھے<br />\nجا تو نکلوں وادیِ ایمن میں میں بھی اے کلیم<br />\n’’لن ترانی‘‘ کہہ نہ دے وہ شوخِ بے پروا مجھے<br />\nیاد دنیا کی کہاں باقی ہے اے اہلِ عدم<br />\nہاں یونہی سا یاد ہے کچھ اپنا مر جانا مجھے<br />\nہے بسیرا اک نئی ڈالی پہ مدّت سے مگر<br />\nیاد آتا ہے پرانا آشیاں اپنا مجھے<br />\nموت یہ میری نہیں ، میری اجل کی موت ہے<br />\nکیوں ڈروں اس سے کہ مر کر پھر نہیں مرنا مجھے<br />\nہر کسی کو بزمِ ہستی میں ہے رونا موت کا<br />\nاور اس محفل میں رونا زندگانی کا مجھے<br />\nوہ گئے شہرِ خموشاں میں تو یہ آئی صدا<br />\nاو گزرنے والے ، ٹھوکر سے مٹا جانا مجھے<br />\nلکھ دیا تھا میں نے کیا خط میں کہ آیا یہ جواب<br />\nکچھ سمجھ کر آپ نے یہ خط لکھا ہوتا مجھے<br />\nکس غضب کا رنگ لائی ہے سیہ کاری مری<br />\nمغفرت نے بھی نہ روزِ حشر پہچانا مجھے<br />\nنادرؔ و نیرنگؔ ہیں اقبال میرے ہم صفیر<br />\nہے اسی تثلیث فی التوحید کا سودا مجھے<br />\n۱ – بیاض اعجاز، ص ۵۷<br />\nخ<br />\nعبادت میں زاہد کو مسرور رہنا<br />\nمجھے پی کے تھوڑی سی مخمور رہنا<br />\nدمِ آفرینش ہدایت تھی دل کو<br />\nکلیم تماشائے ہر طور رہتا<br />\nنبھائیں گے کیا ایک سے وہ محبت<br />\nجنہیں ہر نظر میں ہو منظور رہنا<br />\nسکھائی ہے کس نے تمہیں بے حجابی<br />\nحسینوں کا شیوہ ہے مستور رہنا<br />\nتمہیں کیا بتائیں محبت ہے کیا شے<br />\nیہ ہے دل کے ہاتھوں سے مجبور رہنا<br />\nعجب شیوئہ عاشقی ہے جہاں میں<br />\nنہ معذور رکھنا ، نہ معذور رہنا<br />\nکوئی چال اس خاکساری میں ہو گی<br />\nتمہاری تو عادت تھی مغرور رہنا<br />\nمقّدر کی تقسیم ہوتی تھی جس دم<br />\nپسند آگیا دل کو مجبور رہنا<br />\nنہیں عشق بازی یہ زاہد تو کیا ہے<br />\nاسیرِ خمِ گیسوئے حور رہنا<br />\nنہ ہو جن کی آنکھوں میں تابِ نظارہ<br />\nبھلا ان غریبوں سے کیا دور رہنا<br />\nدکھاوے کی بے اعتنائی کے صدقے<br />\nبڑے کام آیا مجھے دور رہنا<br />\nنہ میں تم کو دیکھوں ، نہ اغیار دیکھیں<br />\nمری آنکھ میں صورتِ نور رہنا<br />\nوہ سَو ناز اقبال پر کر رہے ہیں<br />\nزمانے میں ہے ان کو مشہور رہنا۱<br />\n۱ – بیاض اعجاز ،ص ۳۵<br />\nخ<br />\nجو مضموں میرے دل سے حرفِ موزوں بن کے نکلے ہیں<br />\nوہی طائر بھی آخر گنبدِ مدفن کے نکلے ہیں<br />\nمری جاں، داستاں میری کلیجا تھام کر سننا<br />\nکہ میرے حال پر آنسو مرے دشمن کے نکلے ہیں<br />\nمسافر من چلے ہوتے ہیں کیا راہِ محبت کے<br />\nمتاع دل کو لے کر واسطے رہِ زن کے نکلے ہیں<br />\nرفو اے بخیہ گر چاکِ محبت ہو تو کیوں کر ہو<br />\nمرے زخموں پہ آنسو دیدئہ سوزن کے نکلے ہیں<br />\nپسند آئی نہ ان کو سیر نخلستانِ ایمن کی<br />\nمگر صحرائے یثرب میں وہ کیا بن ٹھن کے نکلے ہیں<br />\nکبھی اس راہ سے شاید سواری تیری گزری ہے<br />\nکہ میرے دل میں نقشِ پا ترے توسن کے نکلے ہیں<br />\nکرامت دیکھ اے دستِ جنوں بادِ محبت کی<br />\nعرب میں جا کے پرزے میرے پیراہن کے نکلے ہیں<br />\nگلستانِ جہاں میں مثلِ بلبل اڑتے پھرتے ہیں<br />\nقلم سے شعر گویا میرے پریاں بن کے نکلے ہیں<br />\nسبب اے ہم نشینو کچھ نہ پوچھو میرے رونے کا<br />\nیہ ارماں ہیں کہ جو آنکھوں سے آنسو بن کے نکلے ہیں<br />\nنہ تڑپایا کسی کو تیرے نظّارے کے ارماں نے<br />\nکہ سارے دیکھنے والے تری چلمن کے نکلے ہیں<br />\nکیا حیراں فرشتوں کو بھی تیرے درد مندوں نے<br />\nخدا جانے تری محفل سے یہ کیا بن کے نکلے ہیں<br />\nچلے جاتے ہیں سیدھے ، پھر ادھر کا رخ نہیں کرتے<br />\nجو مثلِ بو نظارے چھوڑ کر گلشن کے نکلے ہیں<br />\nخدا جانے یہاں کی ہے ہوا وسعت فزا کیسی<br />\nتری درگاہ سے ذرّے بیاباں بن کے نکلے ہیں<br />\nجو اپنی کشت زارِ دل کو میں نے اے فلک دیکھا<br />\nستارے بھی ترے دانے مرے خرمن کے نکلے ہیں<br />\nتعلّق پھول ہیں گویا ریاضِ آفرینش کے<br />\nمگر دیکھا تو کانٹے بھی یہی دامن کے نکلے ہیں<br />\nجنھوں نے مثلِ شبنم اس چمن میں آپ کو دیکھا<br />\nوہی عاشق کسی کے چہرئہ روشن کے نکلے ہیں<br />\nتماشا کی جو وسعت میں نے اپنے دامنِ دل کی<br />\nہزاروں دشت اک گوشے میں اس دامن کے نکلے ہیں<br />\nبرہمن روزِ محشر ڈھونڈتا پھرتا ہے واعظ کو<br />\nصنم جو تھے وہ پتّھر وادیِ ایمن کے نکلے ہیں<br />\nوہ مذبوحِ ازل ہوں میں کہ خنجر سب حسینوں کے<br />\nپرانے آشنا میرے رگِ گردن کے نکلے ہیں<br />\nمجھے اقبال اس سیّد کے گھر سے فیض پہنچا ہے<br />\nپلے جو اس کے دامن میں ہیں ، وہ کچھ بن کے نکلے ہیں<br />\nخ<br />\nنظارئہ کہکشاں نے مجھ کو عجیب نکتہ یہ کل سجھایا<br />\nہزار گردش رہی فلک کو ، مگر یہ تارے بہم رہے ہیں<br />\nکوئی غرورِ شہنشہی سے یہ جاکے میرا پیام کہہ دے<br />\nکہ اس زیاں خانے میں سکندر رہے نہ دارا نہ جم رہے ہیں<br />\nقفس میں اے ہمصفیر ! اگلی شکایتوں کی حکایتیں کیا<br />\nخزاں کا دورہ ہے گلستاں میں ، نہ تورہا ہے نہ ہم رہے ہیں<br />\nاگر تمنّا ہو عافیت کی ، خدا سے بیگانگی نہ کرنا<br />\nجہاں میں تیرِ ستم سے ایمن طیورِ بامِ حرم رہے ہیں۱<br />\n۱ – روز گار فقیر، ص ۲۵۴<br />\nخ</p>\n<p>چمن ہے اپنا دلِ داغدار لالوں کا<br />\nبھلا ہو دونوں جہاں میں ستانے والوں کا<br />\nسنا ہے صورتِ سینا ، نجف میں بھی اے دل<br />\nکوئی مقام ہے غش کھا کے گرنے والوں کا<br />\nنہ پوچھ مجھ سے حقیقت دیارِ لندن کی<br />\nیہ اک جہان ہے گویا پری جمالوں کا<br />\nولی بھی ، رند بھی ، شاعر بھی ، کیا نہیں اقبال<br />\nحساب ہے کوئی کم بخت کے کمالوں کا۱<br />\n۱ – روز گار فقیر، ص ۲۵۶<br />\nخ<br />\nلاکھوں طرح کے لطف ہیں اس اضطراب میں<br />\nتھوڑی سی دیر اور ہو خط کے جواب میں<br />\nزلفِ دراز ، حسن پہ یوں طعنہ زن ہوئی<br />\nتیری طرح سے ہم نہ رہیں گے حجاب میں<br />\nکیوں وصل کے سوال پہ چپ لگ گئی تمھیں<br />\nدو چار گالیاں ہی سنا دو جواب میں<br />\nحسرت بھری نظر کو جو ساقی نے رد کیا<br />\nڈوبی غریب شرم سے جا کے شراب میں<br />\nتابِ نظارئہ رخِ روشن نہیں مجھے<br />\nجب بے نقاب تم ہو تو ہوں میں نقاب میں۱<br />\nاچھّا ہوا یہیں سے نکیرین چپ ہوئے<br />\nکچھ بات بڑھ چلی تھی سوال و جواب میں<br />\nآئینہ رکھ کے سامنے زلفیں سنوار تو<br />\nتیری بلا سے کوئی رہے پیچ و تاب میں<br />\n۱ – بیاض اعجاز ،ص ۵۷<br />\nخ<br />\nنظّارہ ماہ کا سامانِ بے خودی ہے مجھے<br />\nیہ چاندنی ہے کہ گردوں سے مے برستی ہے<br />\nوہ سیر دل کی کرے ، ذوقِ جستجو ہو جسے<br />\nجہاں کو جس نے بسایا ، یہ اس کی بستی ہے<br />\nمیں اس دیار کے ، پچھم کے ساکنو ! صدقے<br />\nجہاں کے کوچوں میں غیرت ہے ، تنگدستی ہے<br />\nہزاروں نقش مٹے اک ترے بنانے کو<br />\nتری نمود سے غافل ! نمودِ ہستی ہے۲<br />\n۲ – بیاض اعجاز، ص ۳۲۹</p>\n<p>غزلوں کے جزوی متروکات</p>\n<p>غزل<br />\n؎ نہ آتے ہمیں اس میں تکرار کیا تھی<br />\nگیا ہے ادھر سے کوئی یوں نکل کر<br />\nقیامت تھی ، بجلی تھی ، رفتار کیا تھی<br />\nسلیقہ نہ تھا بات کرنے کا تم کو<br />\nمجھے یاد ہے میری سرکار کیا تھی<br />\nلیا مغفرت نے تڑپ کر بغل میں<br />\nکرامت تھی شرم ، گنہگار کیا تھی<br />\nچھپائی ہے زاہد کوئی چیز تو نے<br />\nیہ شے ، تیرے قرباں ، مرے یار کیا تھی<br />\nٹھہرتا، ذرا سن کے ، کم بخت ! آتا<br />\nوہاں نامہ بر ! آج تکرار کیا تھی<br />\nنہ چھوڑا کبھی بے وفائی نے تم کو<br />\nمری طرح یہ بھی وفا دار کیا تھی<br />\nہزاروں کلیجے کو تھامے ہوئے ہیں<br />\nالٰہی وہ چشمِ فسوں کار کیا تھی<br />\nقفس میں ہے بلبل تو ویراں چمن ہے<br />\nیہی رونقِ رنگِ گلزار کیا تھی<br />\nمرا دل بھی اٹھنے کو چاہا نہ واں سے<br />\nفسوں تھا کوئی ، بزمِ اغیار کیا تھی<br />\nترے ساتھ اڑتی گئی رہ گزر میں<br />\nمری خاک اے دامنِ یار کیا تھی<br />\nیہ وعدہ کسی نے کیا کیا سمجھ کر<br />\nمری بزم تھی بزم اغیار کیا تھی۱<br />\n۱ – بیاض اعجاز، ص ۲۹ ، شعر نمبر ۱۱ ، سرود رفتہ، ص ۲۴۰<br />\nخ</p>\n<p>غزل<br />\n؎ لائوں وہ تنکے کہیں سے آشیانے کے لیے<br />\nدیکھ لیتا ہوں جہاں تنکا کوئی چبھتا ہوا<br />\nمیں اٹھا لیتا ہوں اپنے آشیانے کے لیے<br />\nہم صفیرو تم مری عالی نگاہی دیکھنا<br />\nشاخِ نخلِ طور تاڑی آشیانے کے لیے<br />\nقصّہ خواں نے کیوں سنا دی داستاں مجھ کو مری<br />\nرہ گیا تھا میں ہی کیا اپنے فسانے کے لیے<br />\nعشق نے مٹّی کو مسجودِ ملائک کر دیا<br />\nورنہ انساں اور فرشتے سر جھکانے کے لیے<br />\nصبحِ پیدایش یہ کہتا تھا کسی کو دردِ عشق<br />\nآنکھ رونے کے لیے، دل ٹوٹ جانے کے لیے<br />\nترک کر دی تھی غزل خوانی مگر اقبالؔ نے<br />\nیہ غزل لکھّی ہمایوںؔ کو سنانے کے لیے۱<br />\n۱ – سرود رفتہ، ص ۱۶۰<br />\nخ</p>\n<p>غزل<br />\n؎ کیا کہوں اپنے چمن سے میں جدا کیوں کر ہوا<br />\nموت کی ظلمت میں ہے پنہاں شراب زندگی<br />\nمر گیا ہوں یوں تو میں ، لیکن فنا کیوں کر ہوا</p>\n<p>یوں تو مرتے ہو ہنسی ٹھٹھّے پہ اے اقبالؔ تم<br />\nدل تمہارا اس قدر درد آشنا کیوں کر ہوا۱<br />\n۱ – سرود رفتہ ، ص ۱۴۰ ، مخزن، فروری ۱۹۰۳ء<br />\nخ<br />\nغزل<br />\n؎ انوکھی وضع ہے سارے زمانے سے نرالے ہیں<br />\nبیابانوں میں اے دل اہلِ دل کی جستجو کیسی<br />\nکریں جو پیار انساں سے وہی اللہ والے ہیں<br />\nغضب کے من چلے ہیں جنس دل کے بیچنے والے<br />\nیہ بندے مال کے ساتھ آپ بھی بک جانے والے ہیں<br />\nپتا یوں تو بتاتے ہیں وہ سب کو لامکاں اپنا<br />\nہمیں معلوم ہے اے دل ، جہاں کے رہنے والے ہیں<br />\nپلا دی اس کو کیا مے ساقیِ بادِ بہاری نے<br />\nزبانِ برگِ گُل پر قطرئہ شبنم کے چھالے ہیں<br />\nنہیں کچھ امتیازِ ما و تو شہرِ محبت میں<br />\nنرالا دیس ہے ، دستور بھی واں کے نرالے ہیں<br />\nنہ دیکھ اے دیدئہ خوں بار دل کو کم نگاہی سے<br />\nترے آنسو اسی اجڑے ہوئے گلشن کے لالے ہیں<br />\nدعا دیتا ہوں ، روتا ہوں ، گلہ کرتا ہوں قسمت کا<br />\nہزاروں ڈھنگ اظہارِ تمنّا کے نکالے ہیں<br />\nالٰہی کون سا مالی ہے اس دل کے گلستاں کا<br />\nامیدوں کے شجر ، زخموں کے گل، داغوں کے لالے ہیں<br />\nنشانِ ماہِ کنعاں اے زلیخا پوچھ لے مجھ سے<br />\nکہ میں نے چاہِ دل سے سیکڑوں یوسف نکالے ہیں۱<br />\nکہیں جائیں تمہارے دشت پیما چھپ نہیں سکتے<br />\nخود ان کے نقشِ پا کہتے ہیں ان تلووں میں چھالے ہیں۲<br />\n۱ – بیاض اعجاز، ص ۱ ، دکن ریویو، اگست ۱۹۰۴ء<br />\n۲ – ماہ نو ، اقبال نمبر، ۱۹۷۷ء<br />\nخ<br />\nغزل<br />\n؎ ظاہر کی آنکھ سے نہ تماشا کرے کوئی<br />\nسو سو امید بندھتی ہے اک اک نگاہ پر<br />\nمجھ کو نہ ایسے پیار سے دیکھا کرے کوئی<br />\nدے کر جھلک سی آپ تو پردے میں ہو رہے<br />\nاور کہہ گئے نگاہ کو ڈھونڈا کرے کوئی<br />\nبولے بھی سن کے قصّۂ ہجراں تو یہ کہا<br />\nکی دل لگی تو یہ بھی گوارا کرے کوئی<br />\nجوش و خروشِ عشقِ غلامِ نبی ، اگر<br />\nدیکھا نہ ہو تو آج تماشا کرے کوئی۱<br />\nہم جانتے ہیں میم کے پردے میں کون ہے<br />\nہاں بھیدیوں سے منہ نہ چھپایا کرے کوئی<br />\nصبح ازل یہ دردِ محبت نے دی صدا<br />\nمجھ کو بھی ساتھ حسن کے پیدا کرے کوئی<br />\nمحفل میں شغلِ مے ہو ، شبِ ماہتاب ہو<br />\nاور میں گروں تو مجھ کو سنبھالا کرے کوئی<br />\nاقبالؔ عشق نے مرے سب بل دیے نکال<br />\nمدت سے آرزو تھی کہ سیدھا کرے کوئی۲<br />\n۱ – پیسہ اخبار، لاہور ۳۰ مئی ۱۹۰۳ء<br />\n۲ – مخزن، اپریل ۱۹۰۳ء</p>\n<p>خ</p>\n<p>غزل<br />\n؎ کہوں کیا آرزوئے بے دلی مجھ کو کہاں تک ہے<br />\nحباب آسا سرِ موجِ نفس باندھا ہے محمل کو<br />\nذرا دیکھ اے شرر ، ذوقِ فنا مجھ کو کہاں تک ہے<br />\nوہی اک شعلہ ہے ، تربت بھی ہے اور شمعِ تربت بھی<br />\nمزا مرنے کا کچھ پروانۂ آتش بجاں تک ہے<br />\nنہ سیکھی تو نے مرغِ رنگِ گل سے رمزِ آزادی<br />\nیہ قیدِ بوستاں ، بلبل ، خیالِ آشیاں تک ہے<br />\nبنائیں چارہ گر نے دیدئہ حیراں کی زنجیریں<br />\nنظر آسامری وحشت میں بے تابی یہاں تک ہے<br />\nمیں خارِ خشک پہلو شعلۂ گلخن کے قابل ہوں<br />\nپڑے رہنا مرا گلشن میں رحمِ باغباں تک ہے<br />\nمثالِ عکس ، بے تارِ نفس ہے زندگی میری<br />\nتری آسیب کاری اے اجل اقلیمِ جاں تک ہے<br />\nزباں تک عقدئہ بت خانہ بن کر رہ گیا مطلب<br />\nاثر مجھ دل جلے کی بستہ کاری کا کہاں تک ہے<br />\nنہیں منت پذیرِ چشم رونا شمعِ سوزاں کا<br />\nسمجھ غافل گدازِ دل میں آزادی کہاں تک ہے<br />\nبھلا اے گل کبھی اس رمز کو تو نے بھی سمجھا ہے<br />\nتری شبنم فریبی کیوں بہارِ بوستاں تک ہے<br />\nیہ ہے اقبالؔ فیضِ یادِ نامِ مرتضیٰؓ جس سے<br />\nنگاہِ فکر میں خلوت سرائے لامکاں تک ہے۱<br />\n۱ – بیاض اعجاز، ص ۴۵، مخزن، اکتوبر ۱۹۰۳ء<br />\nخ<br />\nغزل<br />\n؎جنہیں میں ڈھونڈتا تھا آسمانوں میں ، زمینوں میں<br />\nمیں تاریکی ہوں لیکن مجھ میں پوشیدہ وہ گوہر ہے<br />\nجھلک جس کی عیاں ہے ، اے فلک ، تیرے نگینوں میں<br />\nکہیں لیلیٰ نے شاید دیکھ پائی ہے جھلک تیری<br />\nکہ محمل سے نکل کر جا ملی صحرا نشینوں میں<br />\nمیں اے خضر محبت ڈھونڈتا ہوں اس ولایت کو<br />\nجہاں سبزے کی صورت طور اگتے ہیں زمینوں میں۲<br />\n۲ – سرود رفتہ، ص ۱۶۲<br />\nخ<br />\nغزل<br />\n؎ ترے عشق کی انتہا چاہتا ہوں<br />\nمری جاں ! نہیں ربط غیروں سے اچھا<br />\nبھلا میں تمہارا برا چاہتا ہوں<br />\nمجھے جلوئہ گل ہے برق تجلّی<br />\nسنبھالو مجھے ، میں گرا چاہتا ہوں<br />\nنہ کوثر کا خواہاں ، نہ حوروں کا شیدا<br />\nخدا جانے میں کیا ہوں ، کیا چاہتا ہوں<br />\nاگوں ، سبز ہوں ، پِس کے ہوں خون آخر<br />\nمیں قسمتِ مثال حنا چاہتا ہوں<br />\nشجر ہوں گری مجھ پہ برقِ محبت<br />\nہرا ہو گیا ہوں ، پھلا چاہتا ہوں<br />\nمری جاں ، تری بے حجابی سے پہلے<br />\nتری دید کا حوصلا چاہتا ہوں<br />\nمحبت مٹا دے گی بیگانگی کو<br />\nسنبھل بیٹھ میں تو ہوا چاہتا ہوں<br />\nہوا خاک میں اے ہوائے محبت<br />\nمدینے کی جانب اڑا چاہتا ہوں<br />\nچلو مل کے اقبالؔ کے گھر کو ڈھونڈیں<br />\nکہ میں بھی اسے دیکھنا چاہتا ہوں۱<br />\n۱ – کلیات اقبال، حیدر آباد ص ۱۳ ، مخزن، جنوری ۱۹۰۴ء<br />\nخ</p>\n<p>غزل<br />\n؎ کشادہ دستِ کرم جب وہ بے نیاز کرے<br />\nاثر غضب کا دعائے قدح میں ہے ساقی<br />\nکوئی اسے بھی ذرا داخلِ نماز کرے<br />\nجواب ملتا ہے ’’لولاک‘‘ ، ’’ماعرفنا‘‘ کا<br />\nکوئی جو عجز کے دامن کو یاں دراز کرے<br />\nپرانے کفر کو تازہ کروں یہ کہہ کہہ کر<br />\nمدینہ وہ ہے کہ کعبہ جدھر نماز کرے<br />\nشعاعِ نور کو تاریکیِ جہاں میں نہ ڈھونڈ<br />\nیہی ہے شمع اگر دل کو تو گداز کرے<br />\nنہیں ہے فرق محبت میں اور غلامی میں<br />\nیہ عشق وہ ہے کہ محمود کو ایاز کرے۱<br />\n۱ – سرود رفتہ، ص ۱۶۲ ، مخزن، جون ۱۹۰۴ء<br />\nخ</p>\n<p>غزل<br />\n؎سختیاں کرتا ہوں دل پر ،غیر سے غافل ہوں میں<br />\nاے تماشائی مری پستی کا نظّارہ تو دیکھ<br />\nاسفلِ عالی نظر ہوں ، ناقصِ کامل ہوں میں<br />\nتم نے تاکا دل کو لیکن اف رے شوقِ تیرِ عشق<br />\nدل سے کہتا ہے جگر ، تو دل نہیں ہے ، دل ہوں میں<br />\nتجھ میں پوشیدہ ہے لیلیٰ اور ہے لیلیٰ کوئی<br />\nکہہ رہا ہے دل ترا ، لیلیٰ نہیں ، محمل ہوں میں<br />\nکشت آزادی کی بجلی تھی مری تقلید ہی<br />\nپھونک ڈالی اپنی کھیتی ، آہ ، کیا غافل ہوں میں<br />\nمیں وہی ہوں ، کھو گیا تھا جس کا دل صبحِ الست<br />\nاب نہ پہچانو تو تم جانو ، وہی بے دل ہوں میں<br />\nہے عبث اے برق تجھ کو میرے حاصل کی تلاش<br />\nمجھ پہ آ کے گر کہ اپنا آپ ہی حاصل ہوں میں<br />\nتخم ریزی جس کی ہنگام صدائے ’’کن‘‘ ہوئی<br />\nاس پرانی مزرعِ زرخیز کا حاصل ہوں میں<br />\nجانتا ہوں جلوئہ بے پردہ ہے کاشانہ سوز<br />\nسادگی دیکھو کہ پھر دیدار کا سائل ہوں میں۱<br />\n۱ – سرود رفتہ، ص ۱۵۹ ، مخزن ،دسمبر ۱۹۰۴ء<br />\nخ<br />\nغزل<br />\n؎مجنوں نے شہر چھوڑا ، تو صحرا بھی چھوڑ دے<br />\nمینارِ دل پہ اپنے خدا کا نزول دیکھ<br />\nیہ انتظارِ مہدی و عیسیٰ بھی چھوڑ دے<br />\nہاں اے شرابِ عشق ، یہ دن ہیں نمود کے<br />\nایسی اچھل کہ خلوتِ مینا بھی چھوڑ دے۲<br />\n۲ – مخزن، مئی ۱۹۰۵ء<br />\nخ</p>\n<p>غزل<br />\n؎ زندگی انساں کی اک دم کے سوا کچھ بھی نہیں<br />\nآنسوئوں کی سبحہ گردانی سے ہے پیری میں کام<br />\nصبح کے دامن میں شبنم کے سوا کچھ بھی نہیں۱<br />\n۱ – ابتدائی کلام اقبال، ص ۲۹۶<br />\nخ<br />\nغزل<br />\n؎ الٰہی عقلِ خجستہ پے کو ذرا سی دیوانگی سکھا دے<br />\nہے سلطنت جس کی دفن دِلّی میں خود وہ کابل میں سو رہا ہے<br />\nجہاں میں سب کچھ ہے ، اک علاج قضائے چرخِ کہن نہیں ہے۲<br />\n۲ – روز گار فقیر، جلد دوم، ص ۳۰۴</p>\n<p>خ</p>\n<p>غزل<br />\n؎ زمانہ دیکھے گا جب مرے دل سے محشر اٹھے گا گفتگو کا<br />\nاڑایا ذوقِ تپش پتنگے سے ، شمع سے شوقِ اشک باری<br />\nکہیں سے سیکھی نماز میں نے ، لیا کہیں سے سبق وضو کا<br />\nجو چاک میرے جگر کے دیکھے ، کلی نے بادِ صبا سے پوچھا<br />\nیہ آدمی ہے کہ گل ہے ؟ منت پذیر ہے سوزنِ رفو کا ۱<br />\n۱ – سرود رفتہ، ص ۱۵۹<br />\nخ<br />\nغزل<br />\n؎ چمک تیری عیاں بجلی میں ، آتش میں، شرارے میں<br />\nجو نکلی نالہ بن کر غنچۂ منقارِ بلبل سے<br />\nوہی نکہت چمن سے اڑ کے جا چمکی ستارے میں<br />\nمِرے پہلو میں دل ہے یا کوئی آئینہ جادو کا<br />\nتری صورت نظر آئی مجھے اپنے نظارے میں<br />\nاتارا میں نے زنجیرِ رسومِ اہلِ ظاہر کو<br />\nملا وہ لطفِ آزادی مجھے تیرے سہارے میں<br />\nنہاں تھا تُو تو روشن تھا چراغِ زندگی میرا<br />\nمگر موجِ نفس پوشیدہ تھی تیرے نظارے میں۲</p>\n<p>۲ – سرود رفتہ، ص ۱۵۸ ، مخزن، دسمبر ۱۹۰۶ء</p>\n<p>خ</p>\n<p>غزل<br />\n؎ یوں تو اے بزمِ جہاں ! دلکش تھے ہنگامے ترے<br />\nکیا سنائوں قصۂ بے تابیِ ایّامِ ہجر<br />\nصبحِ محشر ایک فردا میرے فردائوں میں تھی<br />\nمحفلِ ہستی میں آزارِ تہی دستی نہ ہو<br />\nیہ بھی اک میری جوانی کی تمنّائوں میں تھی<br />\nاے کلیم ان کے نہ ملنے کی شکایت ہے عبث<br />\nکون سی بانکی ادا تیرے تقاضائوں میں تھی۱<br />\nفتنۂ محشر کسی صورت ہو بیتابِ نمود<br />\nمشورت یہ آج تیرے ناشکیبائوں میں تھی<br />\n۱ – بیاض اعجاز، ص ۶۱ ، بیاض اوّل، ص ۱۱۲<br />\nخ</p>\n<p>غزل<br />\n؎مثال پر توِمے ، طوفِ جام کرتے ہیں<br />\nہوا جہاں کی ہے پیکار آفریں کیسی<br />\nکہاں عدم کے مسافر مقام کرتے ہیں<br />\nعجب فسانہ ہے مجھ کافرِ محبت کا<br />\nصنم بھی سن کے جسے رام رام کرتے ہیں<br />\nنظارہ لالے کا تڑپا گیا مرے جی کو<br />\nبہار میں اسے آتش بجام کرتے ہیں<br />\nرہینِ لذّتِ ہستی نہ ہو کہ مثل شرار<br />\nیہ راہ ایک نفس میں تمام کرتے ہیں<br />\nجہاں کو ہوتی ہے عبرت ہماری پستی سے<br />\nنظامِ دہر میں ہم کچھ تو کام کرتے ہیں<br />\nنہ قدر ہو مرے اشعار کی گراں کیونکر<br />\nپسند ان کو وزیرِ نظام کرتے ہیں۱<br />\n۱ – بیاض اعجاز، ص ۴۱<br />\nخ<br />\nغزل<br />\n؎ زمانہ آیا ہے بے حجابی کا عام دیدارِ یار ہوگا<br />\nجنہوں نے میری زبانِ گویا کو محشرستاں صدا کاجانا<br />\nمرا وہ دل چیر کر جو دیکھیں تو واں سکوتِ مزار ہوگا۲<br />\n۲ – سرود رفتہ، ص ۱۵۸<br />\nغزل<br />\n؎ یہ سرودِ قمری و بلبل فریبِ گوش ہے<br />\nخوف کچھ اس کا ترے فرقت نصیبوں کو نہیں<br />\nحشر اوروں کا ابھی فردا ہے ، ان کا دوش ہے<br />\nکھل گیا آخر چمن میں ہستیِ بلبل کا راز<br />\nلذّتِ پرواز ، ہنگامے سے ہم آغوش ہے<br />\nپوچھتی تھی گل سے کل بلبل کہ اے جانِ چمن!<br />\nبھید یہ کیا ہے کہ میں نالاں ہوں ، تو خاموش ہے<br />\nبار ہستی میں وہ کیا لذّت تھی ایسی اے حباب!<br />\nموج پشتِ غم سراپا ، تو سراپا دوش ہے۱<br />\n۱ – بیاض اوّل، ص ۱۱۰<br />\nخ</p>\n<p>غزل<br />\n؎ نالہ ہے بلبلِ شوریدہ ترا خام ابھی<br />\nجلوئہ گل کا ہے اک دام نمایاں ، بلبل<br />\nاس گلستاں میں ہیں پوشیدہ کئی دام ابھی<br />\nہم نوا لذّتِ آزادیِ پرواز کجا<br />\nبے پری سے ہے نشیمن بھی مجھے دام ابھی۱<br />\n۱ – سرود رفتہ، ص ۱۵۸، مخزن، مئی ۱۹۱۷ء<br />\nخ<br />\nغزل<br />\n؎ پردہ چہرے سے اٹھا انجمن آرائی کر<br />\nدل ہے یک بین و یک اندیش تو پروا کیا ہے<br />\nبے خطر دیدئہ بیتاب کو ہرجائی کر۲<br />\n۲ – روز گار فقیر، جلد دوم، ص ۳۱۹</p>\n<p>خ<br />\nغزل<br />\n؎کبھی اے حقیقتِ منتظر نظر آ لباسِ مجاز میں<br />\nکوئی جا کے مسلمِ خستہ جاں کو سنائے میرا پیام یہ<br />\nجو وطن ہے دشمنِ آبرو تو اماں ہے ملکِ حجاز میں<br />\nتجھے کیا بتائوں میں ہم نشیں ، مجھے موت میں جو مزا ملا<br />\nنہ ملا مسیح و خضر کو بھی ، وہ نشاط عمرِ دراز میں۳<br />\n۳ – کلیات اقبال، حیدر آباد، ص ۹</p>\n<p>مکمل قطعات ؍ رباعیات</p>\n<p>قطعات</p>\n<p>کہکشاں میں آ کے اختر مل گئے<br />\nاک لڑی میں آکے گوہر مل گئے<br />\nواہ وا کیا محفلِ احباب ہے<br />\nہم وطن ، غربت میں آ کر مل گئے<br />\nخ<br />\nظلم سہتے ہیں وطن اپنا نہ جن سے چھٹ سکا<br />\nشکوئہ حکّام ، پر اے دل نہیں تیرا بجا<br />\nکیا عجب کشمیر میں رہ کر جو ہے ان پر جفا<br />\nپائے گل اندر چمن دائم پُر است از خارہا<br />\nخ<br />\nموتی عدن سے ، لعل ہوا ہے یمن سے دور<br />\nیا نافۂ غزال ہوا ہے ختن سے دور<br />\nہندوستاں میں آئے ہیں کشمیر چھوڑ کر<br />\nبلبل نے آشیانہ بنایا چمن سے دور<br />\nخ<br />\nسو تدابیر کی اے قوم یہ ہے اک تدبیر<br />\nچشمِ اغیار میں بڑھتی ہے اسی سے توقیر<br />\nدُرِ مطلب ہے اخوّت کے صدف میں پنہاں<br />\nمل کے دنیا میں رہو مثلِ حروفِ کشمیر<br />\nخ<br />\nسامنے ایسے گلستاں کے کبھی گر نکلے<br />\nجیبِ خجلت سے سر طور نہ باہر نکلے<br />\nہے جو ہر لحظہ تجلی گہِ مولائے جلیل<br />\nعرش و کشمیر کے اعداد برابر نکلے<br />\nخ<br />\nپنجۂ ظلم و جہالت نے برا حال کیا<br />\nبن کے مقراض ہمیں بے پر وبے بال کیا<br />\nتوڑ اس دستِ جفا کیش کو یا رب جس نے<br />\nروحِ آزادیِ کشمیر کو پامال کیا<br />\nخ<br />\nبت پرستی کو مرے پیشِ نظر لاتی ہے<br />\nیادِ ایّامِ گزشتہ مجھے شرماتی ہے<br />\nہے جو پیشانی پہ اسلام کا ٹیکا اقبال<br />\nکوئی پنڈت مجھے کہتا ہے تو شرم آتی ہے<br />\nکشمیر کا چمن جو مجھے دل پذیر ہے<br />\nاس باغِ جاں فزا کا یہ بلبل اسیر ہے<br />\nورثے میں ہم کو آئی ہے آدم کی جائداد<br />\nجو ہے وطن ہمارا وہ جنّت نظیر ہے۱<br />\nخ<br />\nدہر کی شانِ بقا خطۂ کشمیر میں دیکھ<br />\nباغِ جنّت کی ہوا خطۂ کشمیر میں دیکھ<br />\nذرّے ذرّے میں ہے اک حسن کا طوفان بپا<br />\nجوش میں لطفِ خدا خطۂ کشمیر میں دیکھ۲<br />\n۱ – کشمیر گزٹ، ستمبر ۱۹۰۱ئ، رسالہ مجلس کشمیری مسلمانان، لاہور، اکتوبر ۱۸۹۶<br />\n۲ – سرود رفتہ، ص ۲۴۵<br />\nخ</p>\n<p>ترجمہ از ڈائک<br />\nدل ، شمع صفت عشق سے ہو نور سراپا<br />\nاور فکر یہ روشن ہو کہ آئینہ ہو گویا<br />\nنیکی ہو ہر اک فعل میں نیّت کی ہویدا<br />\nہر حال میں ہو خالقِ ہستی پہ بھروسا<br />\nایسی کوئی نعمت تہِ افلاک نہیں ہے<br />\nیہ بات جو حاصل ہو تو کچھ باک نہیں ہے<br />\n۱ – مخزن ،جنوری ۱۹۰۴ء<br />\nرباعی<br />\nواعظ ! ترے فلسفے سے ہوں میں حیراں<br />\nمنطق ہے تری نئی ، نیا طرزِ بیاں<br />\nانسان کے واسطے ہے مذہب ، لیکن<br />\nتو کہتا ہے ، مذہب کے لیے ہے انساں۲<br />\n۲ – زمانہ ، جون ۱۹۰۵ء</p>\n<p>خ</p>\n<p>مدینے کی خاک<br />\nقطرے کے منہ سے نام جو تیرا نکل گیا<br />\nبادل سے گر کے روئے ہوا پر سنبھل گیا<br />\nعظمت ہے خاکِ پاکِ مدینہ کی خاک کو<br />\nخورشید بھی گیا تو وہاں سر کے بل گیا۱<br />\n۱ – بیاض اعجاز ، ص ۶۹<br />\nخ<br />\nصحنِ گلشن سے ہوں گو میں آشیاں برباد دور<br />\nلالہ و گل سے نہیں میرا دلِ ناشاد دور<br />\nدر کنارِ لالہ و آغوشِ گل آرام نیست<br />\nشبنمے را کز محیطِ بیکراں افتاد دور۲<br />\n۲۔ بیاض اعجاز ، ص ۱۶<br />\nخ<br />\nآٹو گراف نازلی بیگم<br />\nلندن ، ۹ جون ۱۹۰۸ء<br />\nاے کہ تیرے آستانے پر جبیں گستر قمر</p>\n<p>اور فیضِ آستاں بوسی سے گل برسر قمر<br />\nروشنی لے کر تری ، موجِ غبارِ راہ سے</p>\n<p>دیتا ہے لیلائے شب کو نور کی چادر قمر<br />\nکاروانِ قوم کو ہے تجھ سے زینت اس طرح</p>\n<p>جس طرح گردوں پہ صدرِ محفلِ اختر قمر<br />\nشمعِ بزمِ اہلِ ملت را چراغِ طور کُن</p>\n<p>یعنی ظلمت خانۂ مارا سراپا نور کن۳<br />\n۳ – عکس مشمولہ ’’ اقبال ‘‘ از عطیہ فیضی (انگریزی) ص ۳۰<br />\nخ<br />\nرباعی<br />\nپتھر ہے اگر علم سے بے گانہ ہے<br />\nبے عقل ہے ، بے ہوش ہے ، دیوانہ ہے<br />\nکیا لَہو و لعب میں آبرو پائے گا<br />\nنادان ! چھلکنے کو یہ پیمانہ ہے۱<br />\nخ<br />\n۱ – ماہ نو ،اقبال نمبر ۷۷، ص ۲۵۶<br />\nبنائے قومیت<br />\nتو قیس نہیں تو تجھ کو بن سے کیا کام<br />\nزر پاس نہیں تو راہزن سے کیا کام<br />\nمسلم کی بنائے قومیت ہے اسلام<br />\nمسلم ہے اگر تو تو وطن سے کیا کام۲<br />\n۲ – رو داد انجمن ۱۹۱۲ء ، صوفی، مئی ۱۹۱۲ء<br />\nخ<br />\nطائرِ شام<br />\nلبریز ہے سرود سے تیرے سکوتِ شام<br />\nطائر کہاں ہے ایک طلسمِ نوا ہے تو<br />\nانساں کی ہے جو شام وہ تاروں کی ہے سحر<br />\nخوابیدہ ہیں نجوم ، اذاں کی صدا ہے تو۱<br />\n۱ – بیاض اقبال اوّل، ص ۹۸<br />\nخ<br />\nقطعہ<br />\nگم گشتۂ کنعاں ہے ، اے خوگرِ زنداں تو<br />\nہستی کے خیاباں میں ہر پھول زلیخا ہے<br />\nچاہے تو بدل ڈالے ہیئت چمنستاں کی<br />\nتو ہستیِ بینا ہے ، دانا ہے ، توانا ہے۲<br />\n۲ – مشمولہ شاد اقبال، خط محرّرہ یکم اکتوبر ۱۹۱۳ء</p>\n<p>خ</p>\n<p>قطعہ<br />\nاے حبابِ بحر ، اے پروردۂ دامانِ موج<br />\nکچھ پتا ملتا ہے تجھ سے اپنی ہستی کا مجھے<br />\nکھل گئی چشمِ تماشا اپنی جس دم اے کلیم<br />\nطور ہر ذرّے کے دامن میں نظر آیا مجھے</p>\n<p>موت یہ میری نہیں ، میری اجل کی موت ہے<br />\nکیوں ڈروں اس سے کہ مر کر پھر نہیں مرنا مجھے ۱<br />\n۱ – کلیات اقبال ، حیدر آباد ،ص ۲۴<br />\nخ<br />\nبرائے مشاعرہ بزمِ اردو، لاہور (۲۷ جنوری ۱۹۱۷ئ)<br />\nبجلی کی زد میں آتے ہیں پہلے وہی طیور<br />\nجو اس چمن سرا میں بلند آشیاں رہے<br />\nموقوفِ آرزو ہے توانائیِ حیات<br />\nپیری ، شباب ہے جو تمنّا جواں رہے<br />\nکچھ اور شے نہیں ہے وہی زندگی ہے موت<br />\nجس زندگی میں کاوشِ سود و زیاں رہے۲<br />\n۲ – بیاض اعجاز، ص ۷۰ ، مخزن، فروری ۱۹۱۷ء<br />\nخ<br />\nمکافاتِ عمل<br />\nہر عمل کے لیے ہے رد عمل<br />\nدہر میں نیش کا جواب ہے نیش<br />\nشیر سے آسمان لیتا ہے<br />\nانتقامِ غزال و اشتر و میش<br />\nسر گزشتِ جہاں کا سّرِ خفی<br />\nکہہ گیا ہے کوئی نکو اندیش<br />\n’’شمع پروانہ را بسوخت ولے<br />\nزود بریاں شود بروغنِ خویش‘‘۱<br />\n۱ – بیاض ،ص ۹ ، نظام لاہو ر ، فروری ۱۹۱۹ء<br />\nخ<br />\nجلیا نوالہ باغ امرت سر<br />\nہر زائرِ چمن سے یہ کہتی ہے خاکِ باغ<br />\nغافل نہ رہ جہان میں گردوں کی چال سے<br />\nسینچا گیا ہے خونِ شہیداں سے اس کا تخم<br />\nتو آنسوئوں کا بخل نہ کر اس نہال سے۲<br />\n۲ – نوادر اقبال، ص ۲۹۴<br />\nخ<br />\nرباعی<br />\nگردوں کو کوئی زمین کر سکتا ہے<br />\nحکمت جو ہے مشین کر سکتا ہے<br />\nٹکڑے ٹکڑے وہ چین کر سکتا ہے<br />\nجو ایک کو تین تین کر سکتا ہے<br />\n۳ – بیاض سوم، ص ۱۳</p>\n<p>دورِ دوم کا کلام<br />\n(۱۹۰۹ء تا ۱۹۲۴)<br />\n’’بانگِ درا‘‘ کی اشاعت تک</p>\n<p>خ مکمل متروکہ نظمیں<br />\nخ نظموں کے جزوی متروکات<br />\nخ مکمل متروکہ غزلیں<br />\nخ غزلوں کے جزوی متروکات<br />\nخ ظریفانہ قطعات<br />\nخ ظریفانہ قطعات کے جزوی متروکات<br />\nخ قطعات ؍ رباعیات</p>\n<p>مکمل متروکہ نظمیں</p>\n<p>علم<br />\nتو ہی ہے اے علم ہر جا زینۂ بامِ عروج<br />\nتیری برکت سے ہوا آفاق میں نامِ عروج<br />\nرہنمائے منزلِ مقصد ہے تو سب کے لیے<br />\nتو نسیمِ صبح ہے ہر غنچۂ لب کے لیے<br />\nتیرے ہی زیرِ قدم ہے خسروی کی افسری<br />\nدہر میں قائم ہے تیرے دم سے شانِ قیصری<br />\nتیری پابوسی سے پہنچے آدمی افلاک پر<br />\nسر کشی تجھ سے گراتی ہے بشر کو خاک پر<br />\nکنجِ آسائش میں گنجِ شایگاں تجھ سے ملے<br />\nعالمِ فانی میں عمرِ جاوداں تجھ سے ملے<br />\nتیرے دم سے نت نئی ایجاد ہے آفاق میں<br />\nتیرے ہر جلوے کی ہر دم یاد ہے آفاق میں<br />\nخوشی نصیبی ، شوکت و حشمت ترا انعام ہے<br />\nتیرا اک خادم ہے یاں ، اقبال جس کا نام ہے<br />\nاہلِ عالم کے لیے تو مونس و غم خوار ہے<br />\nتیری ہی برکت سے یاں ہر اک کا بیڑا پار ہے<br />\nتیرا دامن جس نے تھاما وہ ٹھکانے لگ گیا<br />\nتیری پابوسی میں پنہاں ہیں رموزِ ’’لافتا‘‘<br />\nتو ہے اک شانِ یداللّہ خلق کے ہر کام میں<br />\nفتح و نصرت ہے تری برکت سے ہر ایّام میں<br />\nجو ترے باغِ معانی کی ہوا کھاتا نہیں<br />\nباغِ عالم میں کبھی نشو و نما پاتا نہیں<br />\nاے چراغِ بزمِ ہستی ، محفل آرائے جہاں<br />\nتجھ سے روشن ہے بیاض ہستیِ کون و مکاں<br />\nتو ہے اک شمعِ ہدا راہِ حقیقت کے لیے<br />\nاک چراغِ نور ہے اہلِ طریقت کے لیے</p>\n<p>امتیازِ نیک و بد تیرے سوا ہوتی نہیں<br />\nتجھ سے محکم ہے جہاں میں رشتۂ دنیا و دیں<br />\nعاشقانِ حق کو تو ہے دیدئہ عین الیقیں<br />\nحاشیہ بردار ہیں تیرے جہاں میں ہر کہیں<br />\nتجھ سے قائم ہے جہاں میں عزّت و شانِ ہنر<br />\nوہ شجر ہے تو کہ ہے جس کا بہت میٹھا ثمر<br />\nتو ہے کانِ عقل و دانش ، مخزنِ حکمت ہے تو<br />\nزینتِ انساں ہے تو ، زیور ہے تو ، عزّت ہے تو<br />\nپایۂ نازِ سخن ور ، زنیت افزائے سخن<br />\nتو ہے ، تجھ سے ہی فزوں ہے رونقِ ہر انجمن<br />\nفی الحقیقت نوعِ انساں کا تو اک استاد ہے<br />\nسچ تو یہ ہے تیری برکت سے جہاں آباد ہے<br />\nہر کہ شد شیدائے حُسنت ، عاقل و فرزانہ شد<br />\nسر کش از حکم تو در بزمِ جہاں دیوانہ شد۱<br />\n۱ – انوار اقبال، ص ۳۰۴<br />\nخ</p>\n<p>شکریہ<br />\nگرچہ قدرت نے مجھے افسردہ دل پیدا کیا<br />\nآنکھ وہ بخشی کہ ہے نظّارہ آشامِ بہار<br />\nکھینچ کر سوئے گلستاں لے گیا ذوقِ نظر<br />\nعاشقِ فطرت کو ہے صحنِ گلستاں کوئے یار<br />\nگل نے بلبل سے کہا ، لے ہم صفیر آیا ترا<br />\nکہتی تھی بلبل کہ ’’اے مقصودِ چشمِ انتظار<br />\nاتنے دن غائب رہا تو گلشنِ پنجاب سے<br />\nکر لیا تھا کیا کسی صیّاد نے تجھ کو شکار‘‘<br />\nکس سے کہتے راز اپنا لالہ ہائے شعلہ پوش<br />\nکس پہ کرتے دردِ دل اپنا عنادل آشکار<br />\nپوچھتی تھی روز مجھ سے نرگسِ شبنم فریب<br />\nہو گیا غائب کہاں اپنے چمن کا رازدار<br />\nپھول فرقت میں تری سوزن بہ پیراہن رہے<br />\nدیدئہ قمری میں تھا صحنِ گلستاں خار زار</p>\n<p>غنچۂ نو خیز کو یہ کہہ کے بہلاتی تھی میں<br />\nہے یہیں پوشیدہ وہ وارفتۂ فصلِ بہار<br />\nکچھ تو کہہ ہم سے بھی اس وارفتگی کا ماجرا<br />\nلے گیا تجھ کو کہاں تیرا دلِ بے اختیار<br />\nکس تجلّی گاہ نے کھینچا ترا دامانِ دل<br />\nتیری مشتِ خاک نے کس دیس میں پایا قرار<br />\nکیا کہوں اس بوستانِ غیرتِ فردوس کی<br />\nجس کے پھولوں میں ہوا ہے ہم نوا میرا گزار<br />\nجس کے ذرّے مہرِ عالم تاب کو سامانِ نور<br />\nجس کی طور افروزیوں پر دیدئہ موسیٰ نثار<br />\nجس کے بلبل عندلیبِ عقلِ کل کے ہم صفیر<br />\nجس کے غنچوں کے لیے رخسارِ حور آئینہ دار<br />\nخطّۂ جنت ، فضا جس کی ہے دامن گیرِ دل<br />\nعظمتِ دیرینۂ ہندوستاں کی یادگار<br />\nجس نے اسمِ اعظمِ محبوب کی تاثیر سے<br />\nوسعتِ عالم میں پایا صورتِ گردوں وقار</p>\n<p>نور کے ذرّوں سے قدرت نے بنائی یہ زمیں<br />\nآئینہ ٹپکے دکن کی خاک اگر پائے فشار<br />\nآستانے پر وزارت کے ہوا میرا گزر<br />\nبڑھ گیا جس سے مرا ملکِ سخن میں اعتبار<br />\nاس قدر حق نے بنایا اس کو عالی مرتبت<br />\nآسماں اس آستانے کی ہے اک موجِ غبار<br />\nکی وزیرِ شاہ نے وہ عزّت افزائی مری<br />\nچرخ کے انجم مری رفعت پہ ہوتے تھے نثار<br />\nمسند آرائے وزارت راجۂ کیواں حشم<br />\nروشن اس کی رائے روشن سے نگارِ روزگار<br />\nاس کی تقریروں سے رنگیں گلستانِ شاعری<br />\nاس کی تحریروں پہ نظمِ مملکت کا انحصار<br />\nلیلیِٰ معنی کا محمل ، اس کی نثرِ دل پذیر<br />\nنظم اس کی ، شاہدِ رازِ ازل کی پردہ دار<br />\nاس کے فیضِ پاکی منّت خواہ ، کانِ لعل خیز<br />\nبحرِ گوہر آفریں دستِ کرم سے شرمسار</p>\n<p>سلسلہ اس کی مروّت کا یونہی لا انتہا<br />\nجس طرح ساحل سے عاری بحرِ ناپیدا کنار<br />\nدل ربا اس کا تکلّم ، خُلق اس کا عطرِ گل<br />\nغنچۂ دل کے لیے موجِ نفس ، بادِ بہار<br />\nہو خطا کاری کا ڈر ایسے مدبّر کو کہاں<br />\nجس کی ہر تدبیر کی تقدیر ہو آئینہ دار<br />\nہے یہاں شانِ امارت ، پردہ دارِ شانِ فقر<br />\nخرقہ درویشی کا ہے زیر قبائے زرنگار<br />\nخاکساری جوہر آئینۂ عظمت بنی<br />\nدست وقفِ کار فرمائی و دل مصروفِ یار<br />\nنقش وہ اس کی عنایت نے مرے دل پر کیا<br />\nمحو کر سکتا نہیں جس کو مرورِ روزگار<br />\nکیوں نہ ہو ، اس شاہ کو زیبا ہے ایسا ہی وزیر<br />\nذات ہو جس کی شہنشاہانِ عالم کا وقار<br />\nشکریہ احساں کا اے اقبال لازم تھا مجھے<br />\nمدح پیرائی امیروں کی نہیں میرا شعار<br />\n۱ – بیاض اوّل، ص ۳۹ ، بیاض اعجاز، ص ۲۲۶<br />\nہمارا تاجدار<br />\n(بیاد گار شاہی دربار تاجپوشی ہزامپیریل میجسٹی جارج پنجم بمقام دہلی)<br />\nہمائے اوجِ سعادت ہو آشکار اپنا<br />\nکہ تاج پوش ہوا آج تاجدار اپنا<br />\nاسی کے دم سے ہے عزّت ہماری قوموں میں<br />\nاسی کے نام سے قائم ہے اعتبار اپنا<br />\nاسی سے عہدِ وفا ہندیوں نے باندھا ہے<br />\nاسی کے خاکِ قدم پر ہے دل نثار اپنا۱<br />\n۱ – مخزن ،جنوری ۱۹۱۲ء<br />\nخ<br />\nنعت<br />\nنگاہ عاشق کی دیکھ لیتی ہے پردئہ میم کو اٹھا کر<br />\nوہ بزمِ یثرب میں آ کے بیٹھیں ہزار منہ کو چھپا چھپا کر<br />\nجو تیرے کوچے کے ساکنوں کا فضائے جنت میں دل نہ بہلا<br />\nتسلیاں دے رہی ہیں حوریں خوشامدوں سے منا منا کر<br />\nبہار جنّت کو کھینچتا تھا ہمیں مدینے سے آج رضواں<br />\nہزار مشکل سے اس کو ٹالا بڑے بہانے بنا بنا کر<br />\nلحد میں سوتے ہیں تیرے شیدا تو حورِ جنت کو اس میں کیا ہے<br />\nکہ شورِ محشر کو بھیجتی ہے ، خبر نہیں کیا سکھا سکھا کر<br />\nتری جدائی میں خاک ہونا اثر دکھاتا ہے کیمیا کا<br />\nدیارِ یثرب میں جا ہی پہنچے ، صبا کی موجوں میں مل ملا کر<br />\nشہیدِ عشقِ نبیؐ کے مرنے میں بانکپن بھی ہیں سو طرح کے<br />\nاجل بھی کہتی ہے زندہ باشی ، ہمارے مرنے پہ زہر کھا کر<br />\nرکھی ہوئی کام آ ہی جاتی ہے جنسِ عصیاں عجیب شے ہے<br />\nکوئی اسے پوچھتا پھرے ہے زرِ شفاعت دکھا دکھا کر<br />\nترے ثنا گو عروسِ رحمت سے چھیڑ کرتے ہیں روزِ محشر<br />\nکہ اس کو پیچھے لگا لیا ہے گناہ اپنے دکھا دکھا کر<br />\nکرے کوئی کیا کہ تاڑ لیتی ہے لاکھ پردوں میں بھی شفاعت<br />\nرکھے تھے ہم نے گناہ اپنے ترے غضب سے چھپا چھپا کر<br />\nبتائے دیتے ہیں اے صبا ہم یہ گلستانِ عرب کی بو ہے<br />\nمُکر نہ اب ، ہاتھ لا ادھر کو ، وہیں سے لائی ہے تو اڑا کر<br />\nتری جدائی میں مرنے والے فنا کے تیروں سے بے خطر ہیں<br />\nاجل کی ہم نے ہنسی اڑائی ، اسے بھی مارا تھکا تھکا کر</p>\n<p>ہنسی بھی کچھ کچھ نکل رہی ہے ، مجھے بھی محشر میں تاکتی ہے<br />\nکہیں شفاعت نہ لے گئی ہو مری کتابِ عمل اٹھا کر<br />\nاڑا کے لائی ہے اے صبا تو جو بوُ کسی زلفِ عنبریں کی<br />\nہمیں سے اچھّی نہیں یہ باتیں ، خدا کی رہ میں بھی کچھ دیا کر<br />\nیہ پردہ داری تو پردہ در ہے مگر شفاعت کا آسرا ہے<br />\nدبک کے محشر میں بیٹھ جاتا ہوں دامن تر میں منہ چھپا کر<br />\nشہیدِ عشقِ نبیؐ ہوں ، میری لحد پہ شمعِ قمر جلے گی<br />\nاٹھا کے لائیں گے خود فرشتے چراغ ، خورشید سے جلا کر<br />\nجسے محبت کا درد کہتے ہیں ، مایۂ زندگی ہے مجھ کو<br />\nیہ درد وہ ہے کہ میں نے رکھّا ہے دل میں اس کو چھپا چھپا کر<br />\nخیالِ راہ عدم سے اقبال تیرے در پر ہوا ہے حاضر<br />\nبغل میں زادِ عمل نہیں ہے صلہ مری نعت کا عطا کر<br />\n۱ – بیاض اعجاز، ص ۱۲ ، سرودِ رفتہ، ص ۶۲<br />\nخ<br />\nپیش کش بہ —–<br />\nنغمۂ رنگیں سمجھ یا نالۂ پیہم سمجھ<br />\nاس نوا کو یا نوائے بربطِ عالم سمجھ<br />\nپیش کش ہے درد مندوں کی یہی دو چار اشک<br />\nخواہ موتی ، خواہ صبحِ عشق کی شبنم سمجھ<br />\nدرد کے پانی سے ہے سر سبز یہ کشتِ سخن<br />\nفطرتِ شاعر کے آئینے میںجوہر ، غم سمجھ<br />\nخندہ ہے بہرِ طلسمِ غنچہ تمہیدِ شکست<br />\nتو تبسّم سے مری کلیوں کو نا محرم سمجھ<br />\nدل کو لیکن مانعِ خدمت نہیں افسردگی<br />\nاس نگیں کو تا ابد زندانیِ خاتم سمجھ<br />\nہے ترے دم سے شرار آباد ، خاکستر مری<br />\nواسطے تیرے ، طبیعت ہے چمن پرور مری<br />\nگلستاں بن کر مہک اٹھّا دل پرُِخوں مرا<br />\nہے سرود آموزِ بلبل نالۂ موزوں مرا<br />\nگردشِ پیہم مبارک ساغر خورشید کو<br />\nہو گیا پابندِ مینا بادئہ گلگوں مرا<br />\nزخمۂ الفت سے ہے تارِ رگِ جاں نغمہ خیز<br />\nیعنی تیرے سحر سے پیدا ہوا افسوں مرا</p>\n<p>میرے نظّارے میں پیدا ہو گیا اندازِ نو<br />\nاور ہی میری زمیں ہے اور ہی گردوں مرا<br />\nہے تری منّت طلب میری بہارِ شاعری<br />\nتازہ تر ہے میرے دامن میں گلِ مضموں ترا<br />\nعشق لیکن دردِ محرومی سے پاتا ہے کمال<br />\nہجر لیلیٰ سے ہوا آوارہ تر مجنوں مرا<br />\nہے ترے نورِ خفی سے محفل افروزی مری<br />\nتیرے قدموں پر تصّدق ہے جگر سوزی مری۱<br />\n۱ – بیاض اوّل ،ص ۵۹<br />\nخ<br />\nقربانیِ خلیل<br />\nافق پر ہویدا ہوئی شانِ صبح<br />\nہوئے محو تسبیح مرغانِ صبح<br />\nفلک پر ملائک نے ہو کر بہم<br />\nکیا سورۂ نور کو پڑھ کے دم<br />\nیہ پڑھتا تھا دشتِ عرب کا سکوت<br />\n’’فسبحان حی الّذی لا یموت‘‘<br />\nاٹھے بزم سے محفل آرائے شب<br />\nچھپی اپنے محمل میں لیلائے شب<br />\nستارے مٹے ، اوس رونے لگی<br />\nزمیں سے بغل گیر ہونے لگی<br />\nچھلکتے تھے شبنم سے پھولوں کے جام<br />\nمثالِ سکوں تھا ہوا کا خرام<br />\nسہاتی ہے کیسی سحر کی گھڑی<br />\nسحر ہے دعا کی ، اثر کی گھڑی<br />\nوہ معمارِ کعبہ خلیلِ خدا<br />\nوہ چشمِ درخشاں کہ وقتِ مقال<br />\nدکھاتی تھی پیغمبری کا جلال<br />\nوہ دستِ توانا کہ تھا بت شکن<br />\nنمایاں تھے پیری کے اس پر شکن<br />\nزباں آشنائے سرودِ نیاز<br />\nقدم چومتی تھی قبائے دراز<br />\nقد ——–تھا مست ———<br />\nنگاہوں میں کیفِ شرابِ رضا<br />\nوہ رخسار ، وہ صبحِ پیری کا نور<br />\nچمک جس کی ہو سرمۂ چشمِ طور<br />\nخموشی سے پیدا محبت کا سوز<br />\nہوئی جس سے توحید عالم فروز<br />\nجبیں پر رہا نور پرتو فگن<br />\nہوا جس سے شعلوں میں پیدا چمن<br />\nنور محمدی<br />\nجو ہے خالقِ دہر ، اور دہر بھی<br />\nجو ہے بحر اور بحر کی لہر بھی<br />\nجو کثرت میں آ کر بھی تنہا رہا<br />\nنہاں ہو کے پردوں میں پیدا۱ رہا<br />\nرہی بے کلی جس کو سیماب وار<br />\nملا میمِ احمدؐ میں جس کو قرار<br />\nہوا جسمِ بے سایہ بن کر عیاں<br />\nبنی جس سے خاکِ عرب آسماں<br />\nسمایا نہ جو وہم و ادراک میں<br />\nدرخشاں ہوا شانِ ’’لولاک‘‘ میں<br />\nکہیں اس سے آبادیِ بزمِ قیس<br />\nکہیں خیرہ کرتا ہے چشمِ اویس<br />\nکہیں قہرِ فاروقؓ ، وعظِ علیؓ<br />\nکہیں نعرئہ ’’امّتی امّتی‘‘<br />\nعَلم پر کہیں بن کے چمکا ہلال<br />\nجلایا کہیں اس نے رختِ بلال<br />\nکہیں طور پر ’’لن ترانی‘‘ سے کام<br />\nکہیں کوہِ فاراں پہ دیدارِ عام<br />\nاسی سے تھا روشن یقینِ خلیل<br />\nاسی کی امیں تھی جبینِ خلیل<br />\n۱ – پیدا بمعنی آشکار<br />\nخ</p>\n<p>غرض وہ مَہِ آسمانِ رضا<br />\nرہا دیر تک محوِ ذکرِ خدا<br />\nنظر کو اٹھائے سوئے آسماں<br />\nہوا اپنے خیمے کی جانب رواں<br />\nیہ کہتا تھا اے خالقِ مہر و ماہ<br />\nکرم کی مرے حال پر ہو نگاہ<br />\nکھٹکتا تھا دل میں ، مگر خارِ فکر<br />\nجبیں سے نمایاں تھے آثارِ فکر<br />\nرہے دل مرا غیر سے بے خبر<br />\nمجھے مستِ صہبائے تسلیم کر<br />\nترے حسن کی آنکھ طالب رہے<br />\nمحبت تری ، دل پہ غالب رہے<br />\nفدا نام پر تیرے ہر شے کروں<br />\nرہِ منزلِ امتحاں طے کروں<br />\nضعیفی میں تجھ سے نہ ہوں شرمسار<br />\nقدم ہو تری راہ میں استوار<br />\nیونہی محوِ ذکرِ خدا ، آ گیا<br />\nقریبِ درِ خیمۂ ہاجرا</p>\n<p>پکارا کھڑے ہو کے اے اسمٰعیل<br />\nذبیحِ خدا ، نورِ چشمِ خلیل۱<br />\n۱ – بیاض اوّل، ص ۷۴<br />\nخ<br />\nنظم بے عنوان<br />\nمنظور شکایت کا نرالا مجھے ڈھب ہے<br />\nشوخی مری ایسی ہے کہ مسجودِ ادب ہے<br />\nڈر ایسا ہے اقبال کو اصنامِ چمن کا<br />\nگلشن میں سمیٹے ہوئے دامانِ طلب ہے<br />\nسچ وہ ہے ، نہ بولیں تو خدا ہوتا ہے ناخوش<br />\nبولیں تو غضب یہ ہے کہ بندوں کا غضب ہے<br />\nمسجد سے سوئے چرچ گریزاں ہے دل اپنا<br />\nشاید یہ کسی مس کی محبت کا سبب ہے<br />\nدل صورتِ آئینہ مصفّا ہوں تو کیا خوب<br />\nلاہور کی بستی کو یہ پیغامِ حلب ہے</p>\n<p>پیغام کا مفہوم تو آساں ہے سمجھنا<br />\nپر اس کو مسلمان نہ سمجھیں تو غضب ہے<br />\nدکھلا بھی دیے آنکھ کو یورپ کے تماشے<br />\nکم بخت کو پھر بھی ہوسِ ملکِ عرب ہے<br />\nاس فقر سے ہو فخر نہ اسلام کو کیوں کر<br />\nیہ فقر وہی فخرِ شہنشاہِ عرب ہے<br />\nاس بزم میں اللہ کی باتیں کرو اقبال<br />\nیہ لیگ کا جلسہ ہے ، یہ اسلام کلب ہے۱<br />\n۱ – بیاض اقبال (منشر اوراق)<br />\nخ<br />\nنظم بے عنوان<br />\nکہا یہ ایک مرے مہرباں نے کل مجھ سے<br />\nپلٹ گئے ہیں خیالات ہر مسلماں کے<br />\nغضب کیا ہے زمیندار کے ایڈیٹر نے<br />\nسکھائے قطرے کو انداز اس نے طوفاں کے<br />\nکمال گو اسے لیڈر گری میں ہے لیکن<br />\nشراب پیتے ہیں لیڈر ظفر علی خاں کے<br />\nیہ عرض میں نے کیا ، آپ کو شکایت کیا<br />\nکہ لیڈر آپ کے عامل ہیں حکمِ قرآں کے<br />\nشعار ان کا وہی جو شعارِ ملّت ہے<br />\nزباں کے سچّے ہیں ، پکّے ہیں عہد و پیماں کے<br />\nنشانِ سجدہ سے ہے گل [بجیب] ان کی جبیں<br />\nگواہ ہیں یہ کمالِ سرشتِ انساں کے<br />\nفروغِ مے سے نہیں چہرہ آشنا ان کا<br />\nدلوں میں رکھتے ہیں روشن چراغ ایماں کے<br />\nیہ سن کے بولے مرے مہرباں جزاک اللہ<br />\n– – – – – – – – – – –<br />\n۱ – بیاض دوم، ص ۴۳</p>\n<p>خ</p>\n<p>نظم بے عنوان<br />\nعجیب چیز ہے مغرب کی زندگی جس سے<br />\nدماغ ہوتا ہے ، دل آشنا نہیں ہوتا<br />\nہزاروں دوست ہیں ، پر اس طرح سے جیتا ہوں<br />\nجہاں میں جیسے کوئی آشنا نہیں ہوتا<br />\nنماز پڑھتا ہوں اور بے نماز ہوں اقبال<br />\nیہ فرض وہ ہے کہ مجھ سے ادا نہیں ہوتا۱<br />\n۱ – بیاض دوم، ص ۴۳<br />\nخ<br />\nمیدانِ جنگ<br />\nہر ذات کانپتی تھی پسِ پردئہ وفات<br />\nڈرنے لگے مشیمۂ قدرت میں ممکنات<br />\nبرہم ہوئے قواعدِ ترکیبِ سالمات<br />\nنکلے نتیجہ کیا نہ رہے جب مقّدمات<br />\nگردوں سمٹ کے نقطۂ موہوم ہو گیا<br />\nموجود ایک آن میں معدوم ہو گیا۲<br />\n۲ – بیاض سوم، ۱۹<br />\nخ<br />\nعبداللہ و زبیر<br />\nزبیر<br />\nمیداں میں جوانانِ حجازی ہیں صف آرا<br />\n– – – – – – – – – – –<br />\nپیرو تری تدبیر کی تقدیر نہیں کیا<br />\nتو قلبِ کلیسا کے لیے تیر نہیں کیا<br />\nتو صاحبِ شمشیرِ جہانگیر نہیں کیا<br />\nتو خوگرِ ہنگامۂ تکبیر نہیں کیا<br />\nکیا تجھ سے سپہ عہدِ وفا توڑ گئی ہے<br />\nخیموں کی حفاظت کے لیے چھوڑ گئی ہے</p>\n<p>عبداللہ<br />\nہے اے زبیر تیری ملامت بجا ! درست<br />\nسمجھا ہے تو نے مجھ کو [ ] کارواں میں سست<br />\nبے شک بعید ہے یہ مسلماں کی شان سے<br />\nمیداں میں آئے اور ڈرے امتحان سے<br />\nدنیا میں اس کی چشمِ فسوں گر کی دھاک ہے<br />\nہر شاہزادہ اس کے لیے سینہ چاک ہے۱</p>\n<p>۱ – بیاض سوم ،ص ۱۹</p>\n<p>نظم بے عنوان<br />\nجوشِ نمود سے ہوا حسنِ بہار بے حجاب<br />\n– – – – – – – – – – – –<br />\nاترے چمن سے باغ میں ، کلیوں کے بھیس میں نجوم<br />\nکرتی ہے سیرِ بوستاں بن کے نسیمِ ماہتاب<br />\nفیض سحاب سے ہوئی جوئے چمن ترانہ ریز<br />\nڈوبی ہوئی ہے آب میں آتشِ سینۂ رباب<br />\nجام بکف ہے گل ، اگر ، غنچہ سبو بدوش ہے<br />\nابرِ بہار بن گیا مے کدئہ شرابِ ناب<br />\nواہمۂ ہوا کو ہے نقش گری میں کیا کمال<br />\nموجِ شکستہ سے کیا سازِ عمارتِ حباب<br />\n۱ – بیاض اوّل، ص ۱۰۹<br />\nخ<br />\nشمشیر برطانیہ<br />\n(بتقریب فتح پار ڈے برگ)<br />\nاے دم شمشیر انگلستاں تجھے صد مرحبا<br />\nہیں ترے خم میں نہاں صد حلقۂ دام فنا<br />\nتیرا جوہر ’’انا اُلنَّیّرْ‘‘ کی دیتا ہے صدا<br />\nزیب دیتا ہے اگر کہیے تجھے کشور کشا<br />\nاے تفِ قمرِ الٰہی ! موت کا ساماں ہے تو<br />\nجوشِ سوداے عدو کے واسطے درماں ہے تو<br />\nتیری تیزی کی ہے مَلاّحانِ اندلس کو خبر<br />\nلے گئی دشتِ اجل میں جن کو تو بن کر خضر<br />\nجب پڑی بونا۱ پہ تیری چشمِ جوسر کی نظر<br />\nچبھ گئی دل میں تڑپ کر مثلِ نوکِ نیشتر<br />\nتجھ کو گرمانے سے پہلے کچھ کروگر۲ پوچھتا<br />\nسبزئہ میدانِ واٹرلو۳ سے جا کر پوچھتا<br />\nصورت خورشیدِ خاور آتشِ سوزاں ہے تو<br />\nبرق صورت اوجِ استقلال پر خنداں ہے تو<br />\nیوں نکلتی ہے کہ گویا موت کا ارماں ہے تو<br />\nقطرئہ خونِ عداوت سے گہر افشاں ہے تو<br />\nدیدئہ ہمّت میں تو مثلِ مہِ امّید ہے<br />\nہر چمک تیری دلیلِ آمدِ صد عید ہے</p>\n<p>کہہ رہا ہے خاکِ افریقہ کا ہر ذرّہ یہی<br />\nفتح ایسی دیدئہ خورشید نے دیکھی نہ تھی<br />\nخرمنِ دشمن پہ تو بجلی کی صورت جا پڑی<br />\nمرغِ جاں کو مرغِ بسمل کی طرح تڑپا گئی<br />\nدیدئہ عالم پہ جوہر آشکارا ہے ترا<br />\nگرمیِ شورِ قیامت اک شرارا ہے ترا<br />\nفوج اعدا کی ہوا ہو کر پریشاں ہو گئی<br />\nصبر کی صورت یہ جمعیّت گریزاں ہو گئی<br />\nفتح پر تیری ہلال آسا درخشاں ہو گئی<br />\nشام بھی اپنی مثالِ صبحِ خنداں ہو گئی<br />\nخرمنِ آرامِ اعدا کو جلا کر چھوڑنا<br />\nاس مہِ نو کو مہِ کامل بنا کر چھوڑنا<br />\nشاہدِ مقصد کے جوبن پر ابھار آنے کو ہے<br />\nشیشۂ جانِ رقیباں پر غبار آنے کو ہے<br />\nاز پیٔ تسلیم ہر شہر و دیار آنے کو ہے<br />\nیہ ترشح ہے ، ابھی ابرِ بہار آنے کو ہے</p>\n<p>خود بخود جنباں ہے لب اپنا مبارک باد پر<br />\nدل اچھلتا ہے خوشی سے غیر کی افتاد پر<br />\nفوج اعدا میں بپا ہنگامۂ محشر رہے<br />\nتیرا سر جو سر شرابِ موت کا ساغر رہے<br />\nتیرا رتبہ تیغِ ماہِ نو سے بالاتر رہے<br />\nبن کے زردی ڈر ترا رخسارِ دشمن پر رہے<br />\nخم رہے دشمن کی گردن تیرے خم کے سامنے<br />\nاور رہیں بد خواہ بے دم تیرے دم کے سامنے<br />\nواسطے تیرے بنے ہر سنگِ رہ ، سنگِ فساں<br />\nخون ہر دشمن کا رشکِ موجۂ سیلِ رواں<br />\nروشناسِ آسماں ہوں فتح و نصرت کے نشاں<br />\nدے ترنّم کی صدا ہر بلبلِ ہندوستاں<br />\nپہلوے دشمن میں دل لذت کشِ صد چاک ہو<br />\nنام انگلستان کا بالاتر از افلاک ہو۴<br />\n۱ – نپولین بونا پارٹ<br />\n۲ – ایک جرنیل<br />\n۳ – Waterlo میدان جنگ<br />\n۴ – بیاض اعجاز ،ص ۲۴۵<br />\nخ<br />\nپنجاب کا جواب<br />\nاے تاجدارِ خطّۂ جنت نشانِ ہند<br />\nروشن تجلّیوں سے تری خاورانِ ہند<br />\nمحکم ترے قلم سے نظامِ جہانِ ہند<br />\nتیغِ جگر شگاف تری ، پاسبانِ ہند<br />\nہنگامۂ وغا میں مرا سر قبول ہو<br />\nاہلِ وفا کی نذر محقرّ قبول ہو<br />\nتلوار تیری دہر میں نقّادِ خیر و شر<br />\nبہروز ، جنگ توز ، جگر سوز ، سینہ ور<br />\nرایت تری سپاہ کا سرمایۂ ظفر<br />\nآزادہ ، پر کشادہ ، پری زادہ ، یم سپر<br />\nسطوت سے تیری پختہ جہاں کا نظام ہے<br />\nذرّے کا آفتاب سے اونچا مقام ہے<br />\nخ</p>\n<p>آزادیِ زبان و قلم ہے اگر یہاں<br />\nسامانِ صُلحِ دیر و حرم ہے اگر یہاں<br />\nتہذیبِ کاروبارِ امم ہے اگر یہاں<br />\nخنجر میں تاب ، تیغ میں دم ہے اگر یہاں<br />\nجو کچھ بھی ہے عطائے شہِ محترم سے ہے<br />\nآبادیٔ دیار ترے دم قدم سے ہے<br />\nوقت آ گیا کہ گرم ہو میدانِ کار زار<br />\nپنجاب ہے مخاطبِ پیغامِ شہر یار<br />\nاہلِ وفا کے جوہرِ پنہاں ہوں آشکار<br />\nمعمور ہو سپاہ سے پہنائے روز گار<br />\nتاجر کا زر ہو اور سپاہی کا زور ہو<br />\nغالب جہاں میں سطوتِ شاہی کا زور ہو<br />\nخ<br />\nدیکھے ہیں میں نے سیکڑوں ہنگامہ ٔ نبرد<br />\nصدیوں رہا ہوں میں اسی وادی کا رہ نورد<br />\nطفلِ صغیر بھی مرے جنگاہ میں ہیں مرد<br />\nہوتے ہیں ان کے سامنے شیروں کے رنگ زرد<br />\nمیں نخل ہوں وفا کا ، محبت ہے پھل مرا<br />\nاس قول پر ہے شاہدِ عادل ، عمل مرا<br />\nہندوستاں کی تیغ ہے فتّاحِ ہشت باب<br />\nخونخوار ، لالہ بار ، جگر دار ، برق تاب<br />\nبیباک ، تابناک ،گہر پاک، بے حجاب<br />\nدل بند ، ارجمند ، سحر خند ، سیم باب<br />\nیہ تیغِ دل نواز اگر بے نیام ہو<br />\nدشمن کا سر ہو اور نہ سودائے خام ہو<br />\nخ<br />\nاہلِ وفا کا کام ہے دنیا میں سوز و ساز<br />\nبے نور ہے وہ شمع جو ہوتی نہیں گداز<br />\nپردے میں موت کے ہے نہاں زندگی کا راز<br />\nسرمایۂ حقیقتِ کبریٰ ہے یہ مجاز<br />\nسمجھو تو موت ایک مقامِ حیات ہے<br />\nقوموں کے واسطے یہ پیامِ حیات ہے<br />\nخ<br />\nاخلاص بے غرض ہے ، صداقت بھی بے غرض<br />\nخدمت بھی بے غرض ہے ، اطاعت بھی بے غرض<br />\nعہدِ وفا و مہر و محبت بھی بے غرض<br />\nتختِ شہنشہی سے عقیدت بھی بے غرض<br />\nلیکن خیالِ فطرتِ انساں ضرور ہے<br />\nہندوستاں پہ لطفِ نمایاں ضرور ہے<br />\nخ<br />\nجب تک چمن کی جلوئہ گل پر اساس ہے<br />\nجب تک فروغِ لالۂ احمر لباس ہے<br />\nجب تک نسیمِ صبح عنادل کو راس ہے<br />\nجب تک کلی کو قطرئہ شبنم کی پیاس ہے<br />\nقائم رہے حکومتِ آئیں اسی طرح<br />\nدبتا رہے چکور سے شاہیں اسی طرح<br />\n۱ – باقیات اقبال، ص ۲۰۶<br />\nخ</p>\n<p>ایک وید منتر کا ترجمہ<br />\nخویشوں سے ہو اندیشہ نہ غیروں سے خطر ہو<br />\nاحباب سے کھٹکا ہو نہ اعدا سے حذر ہو<br />\nروشن مرے سینے میں محبت کا شرر ہو<br />\nدل خوف سے آزاد ہو ، بے باک نظر ہو<br />\nپہلو میں مرے دل ہو مَے آشامِ محبت<br />\nہر شے ہو مرے واسطے پیغامِ محبت۱<br />\n۱ – الترو وید ، سوکت ۱۷ ، منتر ۱۶ ، مشمولہ روز گارِ فقیر، جلد دوم، ص ۳۱۸<br />\nخ<br />\nمعراج<br />\nہر دو جہاں میں ذکرِ حبیبؐ خدا ہے آج<br />\nہر ذرّے کی زبان پہ ’’صلِ علیٰ‘‘ ہے آج<br />\nمعراجِ مصطفیؐ سے کھلا عقدئہ حیات<br />\nروح نبیؐ میں جلوئہ نورِ خدا ہے آج<br />\nقوسین میں ثبوت ہے اس جذب و شوق کا<br />\nہر لمحہ ذکر و فکر میں درسِ بقا ہے آج<br />\nوہ بزمِ ناز ، وہ گل و بلبل کی خلوتیں<br />\nالفت میں امتیازِ من و تو فنا ہے آج<br />\nاک جست ہی میں طے ہیں دو عالم کی وسعتیں<br />\nاور رشتۂ زمان و مکاں کٹ گیا ہے آج<br />\nطائر حریم قدس کے سب نغمہ سنج ہیں<br />\nروح الامیں بھی شوق میں مدحت سرا ہے آج<br />\nجو منتظر ازل سے تھا اس کے قدوم کا<br />\nبہرِ نبیؐ وہ گنبدِ بے در کھلا ہے آج<br />\nحوریں خوش آمدید پکاریں بہشت میں<br />\nاز فرش تا بہ عرش صدا مرحبا ہے آج<br />\nیہ رات وہ ہے جس پہ کرے رشک دن کا نور<br />\nسایہ ہر ایک سایۂ بالِ ہما ہے آج<br />\nعشقِ نبیؐ میں قبلہ نما سے ہوں بے نیاز<br />\nنورِ یقیں سے قلب ہی قبلہ نما ہے آج<br />\nخ<br />\nاقبال آ کہ پھر اسی چوکھٹ پہ جھک پڑیں<br />\nآغوشِ رحمت اس کی اسی طرح وا ہے آج۱<br />\n۱ – باقیات اقبال ،ص ۲۲۷<br />\nخ</p>\n<p>نوعِ انساں کی محبت<br />\nنوعِ انساں کی محبت میں ہے مذہب کا کمال<br />\nامتیاز کاسئہ شیخ و برہمن میں نہیں<br />\nخاک اگر ناپاک بھی چھونے سے ہو جائے تو کیا<br />\nپاک ہے جو چیز وہ آب و گلِ تن میں نہیں<br />\nہند والے بھی کبھی رکھتے تھے جانِ درد مند<br />\nوائے حرماں اب وہ طائر اس نشیمن میں نہیں<br />\nیاد ہے تجھ کو کہ تو گل در گریباں تھا کبھی<br />\nآج خاشاکِ چمن بھی تیرے دامن میں نہیں<br />\nوہ کرامت ، شیشۂ دل جس سے ہو جائے گداز<br />\nآج کل کے ساقیانِ سامری فن میں نہیں<br />\nرونقِ میخانہ باقی گردشِ صہبا سے ہے<br />\nگردش صہبا وصالِ ساغر و مینا سے ہے<br />\n۱ – بیاض اعجاز ،ص ۷۵<br />\nخ<br />\nجوہرِ ایمان<br />\nچشمِ باطل پہ عیاں جوہر ایماں کر دے<br />\nدے کے ذرّوں کو جلا ، مہرِ درخشاں کر دے<br />\nدور پھر آیا ہے مسلم کی جہاں بانی کا<br />\nدفترِ کفر کو دنیا میں پریشاں کر دے<br />\nعام کی عقل نے یاں وہم و گماں کی ظلمت<br />\nشمعِ ایمان کو سینوں میں فروزاں کر دے<br />\nہے محبت میں وہ قوّت کہ بنے سنگ بھی موم<br />\nحسنِ اخلاق سے کافر کو مسلماں کر دے<br />\nذرّے ذرّے کو بنا وسعتِ صحرا کا امیں<br />\nجوشِ توحید سے ہر قطرے کو طوفاں کر دے<br />\nپردئہ جہل اٹھا اپنی خودی سے غافل<br />\nاس کی پوشیدہ خدائی کو نمایاں کر دے<br />\nعہدِ حاضر ہے جہنّم تو مسلماں ہے خلیل<br />\nنورِ ایقان سے آتش کو گلستاں کر دے<br />\nخوفِ شر کیوں ہو اگر خیر ہے مقصد تیرا<br />\nتیری تسخیر تو ابلیس کو لرزاں کر دے<br />\nخ<br />\nدل کو مایوس نہ کر رحمت حق سے اقبالؔ<br />\nمرغِ افسردہ کو پھر اپنے غزل خواں کر دے<br />\n۱ – باقیات ِاقبال، ص ۲۲۶<br />\nخ<br />\nخطاب بہ مسلم<br />\nنورِ توحید سے گر قوّتِ بیدار ہے تو<br />\nاپنی قسمت کا یہاں آپ ہی مختار ہے تو<br />\nحق کے ہوتے ہوئے باطل سے ہراساں کیوں ہے<br />\nگردنِ کفر پہ چلتی ہوئی تلوار ہے تو<br />\nتیری ہستی ہی پہ موقوف ہے نظمِ عالم<br />\nدستِ قدرت کا بنایا ہوا شہ کار ہے تو<br />\nذرّے ذرّے میں جلا ہے تری تکبیروں سے<br />\nظلمت دہر میں اک مطلعِ انوار ہے تو<br />\nہو یقیں مردہ تو سگ تجھ سے ہے بہتر سو بار<br />\nہو یقیں زندہ تو پھر حیدرِ کرارؓ ہے تو<br />\nحق ہی کہہ ، حق ہی نے قوموں کو ابھارا اقبال<br />\nحق ہے سینے میں ترے ، مخزنِ اسرار ہے تو<br />\n۱ – نوادر اقبال، ص ۷۴<br />\nخ</p>\n<p>نظم بے عنوان<br />\nعشقِ صادق ہے مجھے ٹرکی وایران کے ساتھ<br />\nدل کے ہمراہ یہ ہے ، وہ ہے مری جان کے ساتھ<br />\nہند میں دور کی نسبت ہے مراکو سے مجھے<br />\nسلسلہ ملتا ہے اس کا عربستاں کے ساتھ<br />\nوقعتِ خاص ہے کابل کی بھی میرے دل میں<br />\nرشتہ مذہب کا ہے وابستہ ہر افغان کے ساتھ<br />\nجو مسلمان ہے دنیا میں ، مرا بھائی ہے<br />\nمیں مسلمان ہوں ، کہتا ہوں یہ ایمان کے ساتھ<br />\nبول بالا رہے اسلام کا دنیا میں صدا<br />\nوعظ توحید و رسالت کا ہو قرآن کے ساتھ<br />\n۱ – ماہ نو، اقبال نمبر ۱۹۷۷ئ، ص ۳۴۴<br />\nخ</p>\n<p>کلاہِ لالہ رنگ<br />\nاے نشانِ قومِ مسلم ، اے کلاہ لالہ رنگ<br />\nاے لباسِ ما سلف مقتولِ تہذیبِ فرنگ<br />\nاے کہ تیری شکل سے لرزاں تھا ہر میدانِ جنگ<br />\nاے کہ تجھ سے سینۂ مسلم میں اٹھتی تھی امنگ<br />\nخ<br />\nتجھ سے رخ بدلا ہے کیسا گردش ایّام نے<br />\nعہد باندھا ہے مٹانے کا ترے اسلام نے<br />\nخ<br />\nقومِ ٹرکی ، آہ ، جو سرمایۂ توقیر تھی<br />\nقوم اور وہ قوم ، جو اسلام کی شمشیر تھی<br />\nجس کی ہستی سے بقائے نعرئہ تکبیر تھی<br />\nتو درخشاں جس کے سر پر صورتِ تنویر تھی<br />\nجو رہے صدیوں سے کوشاں تیری عزّو جاہ میں<br />\nنذر کر دے تجھ کو آزادی کی قرباں گاہ میں!<br />\nخ</p>\n<p>تجھ سے قائم تھی مسلمانوں کی شانِ مذہبی<br />\nتجھ سے روشن تھا ہمارا آسمانِ مذہبی<br />\nوضعداری بسکہ ہے روح و روانِ مذہبی<br />\nتھا بجا ، کہتے تجھے گر ہم نشانِ مذہبی<br />\nقوم کا طرز و تمدّن خاص اگر اپنا نہیں<br />\nآج اس معمورئہ عالم میں اس کی جا نہیں<br />\nخ<br />\nہو مسلماں جس گھڑی مسجد میں مصروفِ نماز<br />\nسجدئہ خالق سے اٹھّے جب سرِ قومِ حجاز<br />\nاور کھولے تیرا جلوہ شوخیِ لالہ کا راز<br />\nصاف آتی ہے نظر شانِ خدائے بے نیاز<br />\nجذبۂ مسلم کی تو اک مختصر تفسیر ہے<br />\nتو شہیدانِ وفا کے خون کی تصویر ہے<br />\nخلق کہتی تھی تجھے اے ترک ! تو غیّور ہے<br />\nدل ترے پہلو میں سنتے تھے کہ برقِ طور ہے<br />\nپھر یہ کیسا رنگ بدلا ، کیا تجھے منظور ہے<br />\nمذہبیّت چھوڑ دی ، روحانیت کافور ہے<br />\nمذہب و وضعِ تمدّن ، سب کی بربادی ہوئی<br />\nخوب اے جانباز حاصل تجھ کو آزادی ہوئی<br />\nخ</p>\n<p>پھر سنبھلتی کاش تو اے ملّتِ عالی تبار<br />\nاتنی جلدی تجھ میں تبدیلی نہ ہوتی آشکار<br />\nپھر صدا سن لے مری ، یہ گوش دل سے ایک بار<br />\nتیری قسمت کا نہیں ہے تیری کوشش پر مدار<br />\nیہ گھڑی محشر کی ہے تو عرصۂ محشر میں ہے<br />\nپیش کر غافل عمل کوئی اگر دفتر میں ہے<br />\n۱ – باقیات اقبال ،ص ۲۳۰، آخری شعر’ خضرِ راہ‘ میں بھی شامل ہے<br />\nخ<br />\nقصیدہ نواب حیدر آباد<br />\nایک دن ناکام رہ کر محنت ِ جاں کاہ میں<br />\nمحو تھا میں شکوہ ہائے قسمتِ کو تاہ میں<br />\nناگہاں آئی دکن سے اک صدائے جاں فزا<br />\nجس نے کچھ تسکین بخشی اندہِ جانکاہ میں<br />\nچارئہ عیسیٰ نفس ہے گوش بر آوازِ درد<br />\nکام کیا شور و فغاں کا عہدِ آصف جاہ میں<br />\nدورِ عثمانی میں فریادِ گدا ہے باریاب<br />\nبیشتر منعم سے ، گوشِ التفاتِ شاہ میں<br />\nکاوشِ جاں کا سکوں اس محشرِ آفات میں<br />\nہے اگر ممکن کہیں تو ظّلِ ’’ظلّ اللہ‘‘ میں<br />\nاس کی چشمِ فیض میں یکساں ہیں پنجاب و دکن<br />\nفرقِ قرب و بُعد کیا جود و کرم کی راہ میں<br />\nآبیاری اس کی ہے سر سبزیِ کشتِ امید<br />\nقدر دانی ثمرہ ، نخلِ کوششِ جانکاہ میں<br />\nاس کی بزمِ مملکت میں ہے یہ کیفِ جام جب<br />\nخلق اسے محبوب وہ محبوب خلق اللہ میں<br />\nاس کے حاجت مند کو کیا حاجتِ طولِ سخن<br />\nہے اثر طومار کا جب قصّۂ کوتاہ میں<br />\nہیں فلک کی انجمن میں جب تک انجم محوِ رقص<br />\nاور باقی ہے ضیا فانوسِ مہر و ماہ میں<br />\nتیرا طالع ، ساطع و لامع رہے خورشید وار<br />\nیوں ہی ضوگستر رہے گردونِ بخت و جاہ میں<br />\nباغِ عالم میں گلِ اقبالؔ مشک افشاں رہے<br />\nخار کی مانند کھٹکے دیدئہ بدخواہ میں۱<br />\n۱ – اقبال ریویو (حیدر آباد، انڈیا) اپریل ؍ جون ۱۹۸۴ء</p>\n<p>نعت<br />\nتیرے قربان مرے گیسووں والے آقاؐ<br />\nاب تو بردِ یمنی رخ سے ہٹا لے آقاؐ<br />\nبے کسوں اور غریبوں کی دعا لے آقاؐ<br />\nنکل آ لے کے ملائک کے رسالے آقاؐ<br />\nجلوہ افروز ہو یوں حیرتِ دوراں ہو کر<br />\nکفر بھی سجدے میں جھک جائے مسلماں ہو کر<br />\nخ<br />\nآنے والے عجب انداز ، عجب شان سے آ<br />\nنئے اعجاز دکھا اور نئے سامان سے آ<br />\nشام سے جلوہ نما ہو کے خراسان سے آ<br />\nآ خدا کے لیے آ ، اب کسی عنوان سے آ<br />\nبکشا پردئہ رخسار بصد ناز بیا<br />\nدر لباسِ بشری جانبِ ما باز یبا<br />\nخ<br />\nہاتھ میں تیغ بھی ہو ، رایتِ اسلام بھی ہو<br />\nجسم پر جامئہ نوری بھی ہو ، احرام بھی ہو<br />\nآبِ کوثر بھی تِرے ساتھ ہو اور جام بھی ہو<br />\nتشنہ لب روس بھی ہو ، چین بھی ہو ، شام بھی ہو<br />\nسب کہیں واہ رے ذی شان رسالت تیریؐ<br />\nہم کہیں واہ رے اسلام صداقت تیری<br />\nخ<br />\nتو بھی ہو ، ساتھ تِرے حلقۂ اصحاب بھی ہو<br />\nیعنی انجم بھی ہوں اور جلوئہ مہتاب بھی ہو<br />\nفوجِ عشّاق ہو ، ہنگامۂ احباب بھی ہو<br />\nپیچھے پیچھے تری امّت بصد آداب بھی ہو<br />\nکلمۂ طیّبہ سے کون و مکاں گونج اٹھے<br />\n’’اشہدُ اَنَّ مُحمّدؐ‘‘ سے جہاں گونج اٹھے<br />\n۱ – خزینۂ رحمت : چودھری نور احمد انور (۱۹۲۴ئ)<br />\nخ<br />\nنظم بے عنوان<br />\nترے غریبوں کو عریاں تنی کا غم ہے وہی<br />\nوہی گلہ ہے امیروں کی کج ادائی کا</p>\n<p>وہی ہے گوشۂ خلوت میں بیٹھ کر رونا<br />\nترے نصیب کا اپنی شکستہ پائی کا<br />\nاگرچہ تیز بہت نوکِ خار ہیں یاں بھی<br />\nنہیں دماغ میں سودا برہنہ پائی کا<br />\nہوئی خبر ترے حسن و جمال کی جب سے<br />\nرہا نہ شوق حسینوں کی آشنائی کا<br />\nزمیں خراش ہوں میں ناخنِ خجالت سے<br />\nکہ حق ادا نہ ہوا مجھ سے آشنائی کا<br />\nاگرچہ سب سے برا ہوں میں جاں نثاروں میں<br />\nمری جبیں پہ نہیں داغ بے وفائی کا<br />\nکھنچے ہے اپنی ہی گردن پہ بید کی تلوار<br />\nخدا دکھائے نہ آزار بے نوائی کا<br />\nمثالِ موج جہاں میں ہو خود شکن پہلے<br />\nکہ حوصلہ ہو تجھے بحر آشنائی کا<br />\nعصا بنے صفتِ گردباد آپ اپنا<br />\nشکستہ پا نہ کرے شکوہ بے عصائی کا</p>\n<p>بہ لب ز دردِ تو آہے کہ داشتم ، دارم<br />\nنشسّتنے سرِ راہے کہ داشتم ، دارم<br />\nوہ شعلے کاٹتے ہیں جو شرارے بوتے ہیں<br />\nشہنشہوں کو خیالِ مآلِ کار رہے<br />\nیہ آپ لائے ہیں مغرب سے سیلِ آزادی<br />\nبنائیں اب وہ عمارت کہ استوار رہے<br />\nگدا گری ہے حقیقت میں وعدئہ احساں<br />\nکرم ، ستم ہے جو سائل کو انتظار رہے<br />\nطلسمِ خندئہ گل میں ہے آشیاں اس کا<br />\nبہارِ باغ پہ پھر کس کو اعتبار رہے<br />\nاماں کبھی نہ ملی دست بردِ دوراں سے<br />\nہمارے چھالے ہمیشہ پسندِ خار رہے<br />\nمگر فدا ہیں تری وسعتِ خیال پہ ہم<br />\nالٰہی! بزم تری زیبِ روزگار رہے<br />\nقیام کس کو ہے اس انقلاب خانے میں<br />\nکوئی بِنا نہیں ایسی کہ پائیدار رہے<br />\nخ<br />\nگرے ہووں کو اٹھانا کمال احساں ہے<br />\nوہ کام کر کہ زمانے میں یاد گار رہے<br />\nمٹے ہیں صفحۂ ہستی سے ہم ، مگر باقی<br />\nہماری عظمتِ دیرینہ کے مزار رہے<br />\nرہے تو ہم بھی ، مگر کیا نمود تھی اپنی<br />\nنفس بہ جیبِ فنا ، صورتِ شرار رہے<br />\nشکستِ دل کی صدا کو بھی کان سنتے ہیں<br />\nکوئی جو محفلِ ہستی میں ہوشیار رہے۱<br />\n۱ – بیاض اعجاز ،ص ۲۵۶<br />\nخ</p>\n<p>نظموں کے جزوی متروکات</p>\n<p>بلادِ اسلامیہ<br />\nتیسرا بند<br />\nشعر۔ ۳<br />\nدورِ گردوں میں نمونے سینکڑوں تہذیب کے<br />\nپل کے نکلے مادرِ ایّام کی آغوش سے<br />\nخ<br />\nپانچواں بند<br />\nشعر۔ ۲،۳،۴،۵</p>\n<p>صورتِ خورشید چمکا تیرے گردوں پر ہلال<br />\nکانپ جاتا ہے مرا زورِ تأثّر سے بدن۱<br />\nخشک لب دنیا کو جس نے آبِ جاں پرور دیا<br />\nعقل کو آزادِ زنجیرِ توہُّم کر دیا<br />\nجس نے عہد وصل باندھا مدّتِ دوراں کے ساتھ<br />\nجس نے پوری منصفی کی فطرتِ انساں کے ساتھ<br />\nجس کے ڈر سے دہم کا قصرِ کہن آئیں گرا<br />\nگردنِ انساں سے طوقِ راہبِ خود بیں گرا<br />\nچھٹا بند<br />\nگو مٹانا بستیوں کا ہے شعارِ روز گار<br />\nعظمتِ ملّت کی باقی یادگاریں ہیں ہزار<br />\nیہ ہویدا ہے کہیں مٹتے ہوئے آثار میں<br />\nیا نمایاں ہے کسی گرتی ہوئی دیوار میں<br />\nاجٹرے گورستاں کی خاموشی سے ہم آغوش ہے<br />\nشانِ پیشیں اشکِ خونِ قوم سے گل پوش ہے<br />\nنالہ کرتی ہے کہیں ، خاموش سوتی ہے کہیں<br />\nاہلِ ملّت کی فراموشی کو روتی ہے کہیں<br />\nجلوہ گاہیں اس کی ہیں اپنی زیارت کے لیے<br />\nاشکباری کے لیے ، غم کی حکایت کے لیے۲<br />\n۱ – بیاض اوّل، ص ۲۹<br />\n۲ – ایضاً<br />\nخ</p>\n<p>گورستانِ شاہی<br />\nبند۔ ۴<br />\nکہہ رہی ہے کوئی ایّامِ کہن کی داستان<br />\nچاندنی کرتی ہے میناروں سے کیا سرگوشیاں<br />\nبند۔ ۱۱<br />\nصبح کے تارے پہ تھی مشرق کے رہزن کی نظر<br />\nوہ اڑا کر لے گیا آویزئہ گوشِ سحر<br />\nشب کے اختر ، دیدئہ خورشید سے ڈرتے ہیں یہ<br />\nبھیس شبنم کا بدل کر سیرِ گل کرتے ہیں یہ</p>\n<p>خ<br />\nرات یہ تاروں بھری ، ذوقِ نظر کی عید ہے<br />\nریزہ ریزہ ٹوٹ کر پیمانۂ خورشید ہے<br />\nاُگتے ہیں شاخِ چمن سے شعلۂ بے سوزِ گُل<br />\nروح کا فردوس ہے حسنِ نظر افروز گل</p>\n<p>خ<br />\nبند۔ ۱۲<br />\nخندئہ طفلک سے ہے اس کی چمک محبوب تر<br />\nچھو نہیں سکتی اسے صر صر کی موجِ پُر خطر<br />\nزندگی کی مے سے مینائے جہاں لبریز ہے<br />\nمنظرِ حسرت بھی ہے کوئی تو حسن آمیز ہے۱<br />\n۱ – سرودِ رفتہ، ص ۱۳۳، بیاض اوّل، ص ۴۶<br />\nخ<br />\nفلسفۂ غم<br />\nبند۔ ۳<br />\nشعر۔ ۴<br />\nگو بظاہر تلخیِ دوراں سے آرامیدہ ہے<br />\nزندگی کا راز اس کی آنکھ سے پوشیدہ ہے<br />\nبند۔ ۶<br />\nشعر۔ ۲<br />\nخواب سے ہم کو جرس جس دم جگا سکتی نہیں<br />\nعقل کی مشعل رہِ منزل دکھا سکتی نہیں۱<br />\nخ<br />\nپھول کا تحفہ عطا ہونے پر<br />\nہجومِ گل میں پسندِ نگاہِ ناز ہوا<br />\nترانہ ریز تری زندگی کا ساز ہوا<br />\nکسی کے حسنِ دلاویز پر نثار ہے تو<br />\nخموش نغمۂ تارِ رگِ بہار ہے تو<br />\nیہ میرے ہاتھ میں خونیں نوائیاں کیسی<br />\nمجھے خبر ہے جدائی میں بیقرار ہے تو<br />\nفسردگی کا مرے گھر میں تجھ کو کیا غم ہے<br />\nصبا ہے آہوں کی اور آنسوئوں کی شبنم ہے۱<br />\n۱ – بیاض اوّل، ص ۷۷<br />\nخ<br />\nقطعہ<br />\nبتائیں کیا زندگی گزرتی ہے ہند کے بتکدے میں کیسی<br />\nقیتلِ جور و جفا رہے ہیں ، شہیدِ ناز و ادا رہے ہیں<br />\nفریبِ تہذیبِ نو میں آ کر جنہوں نے اپنا شعار چھوڑا<br />\nجہان کی رہ گزر میں پامال صورتِ نقشِ پا رہے ہیں۲<br />\n۲ – بیاض اعجاز، ص ۱۷ ’رخت سفر‘ ص ۱۸<br />\nخ<br />\nشکوہ<br />\nبانگ درا، صفحہ ۱۶۲<br />\nپہلے رہنے کو محل رکھتے تھے اب گھر بھی نہیں</p>\n<p>ایسے ششدر ہیں کہ سر رکھنے کو اک در بھی نہیں<br />\nپھوڑئیے کس کو یہاں دوش پہ اب سر بھی نہیں</p>\n<p>یہ میّسر ہو تو پھر ہاتھ میں پتھر بھی نہیں<br />\nنہیںمسجد تو ڈریں طعنۂ اغیار سے کیا<br />\nتوڑ سکتے نہیں بت خانے کی دیوار سے کیا<br />\nخ<br />\nتھے اشاعت پہ کمر بستہ غریب اور امیر</p>\n<p>غافل اس کام سے رہتے تھے نہ سلطاں نہ وزیر<br />\nشہرِ دشمن میں گئے جنگ میں ہو کر جو اسیر</p>\n<p>واں بھی مقصود وہی خدمتِ دیں کی تدبیر<br />\nذوقِ تبلیغ سے بے چین رہا کرتے تھے<br />\nاہلِ زنداں کو مسلمان کیا کرتے تھے<br />\nخ<br />\nصفتِ غنچہ ہے تدبیر ہماری دل گیر</p>\n<p>ہو نہ تقدیر مساعد تو کرے کیا تدبیر<br />\nمدرسے بنتے ہیں ، پوری نہیں ہوتی تعمیر</p>\n<p>زندہ ہم خاک ہوں ، تقدیر ہی کہتی ہے ’’بمیر‘‘<br />\nدل کو تسلیم کی خُو ڈال کے بہلائیں گے<br />\nبے نیازی تری عادت ہے تو سہہ جائیں گے<br />\n۱ – بیاض دوم ،ص ۴</p>\n<p>خ</p>\n<p>رات اور شاعر<br />\nیہ دلِ مردہ کو تعلیمِ رضا دیتے ہیں<br />\nلٹ کے غارت گرِ گلشن کو دعا دیتے ہیں ۱<br />\n۱ – بیاض اوّل ،ص ۶۷<br />\nخ</p>\n<p>بزم انجم<br />\n(۱)<br />\nہے خواب کی پیامی چشمِ کشودہ جن کی<br />\nوہ نیلے آسماں کے اڑتے ہوئے شرارے<br />\nمخفی چمن تھا گل میں، پنہاں تھا گل کلی میں<br />\nذوقِ نظارہ ہوتا اے کاش آدمی میں<br />\nبستی میں دم نہ لینا ، الفت پہ جان دینا<br />\nپوشیدہ ہے یہ نکتہ شبنم کی زندگی میں<br />\nیہ رسم ہے پرانی ، رہتے ہیں درد والے<br />\nبے خواب مثلِ انجم ، راتوں کی خامشی میں<br />\nسمجھیں گے کیا وہ ناداں ، آئین سِروری کو<br />\nناقص ہیں اب تلک جو آدابِ بندگی میں<br />\nملّت حجاز کی ہے مصروفِ فرقہ بندی<br />\nنادان لٹ رہے ہیں سورج کی روشنی میں<br />\nبالائے ریگِ صحرا خوابیدہ رہ گئے یہ<br />\nرخصت ہوئے مسافر تاروں کی روشنی میں<br />\nبنتی بگڑتی دیکھیں ہم نے ہزاروں قومیں<br />\nایک بات ہے نرالی اس بزمِ آخری میں<br />\nبار گلوئے ملّت ، طوقِ وطن نہیں ہے<br />\nتازے ہیں یہ مسافر اسلوب را ہروی میں۱<br />\n۱ – بیاض اوّل ،ص ۲۱ ، باقیات اقبال، ص ۳۵۸<br />\nخ<br />\nسیرِ فلک<br />\nموج زن جوشِ کوثر و تسنیم<br />\nاور کناروں پہ خیمہ زن مے نوش۲<br />\nظلمت افزا تھا اس قدر وہ مقام<br />\nچاند چمکے وہاں تو ہو بے ہوش۳<br />\n۲ – بیاض اوّل، ص ۳۸<br />\n۳ – باقیات اقبال، ص ۳۶۰<br />\nخ<br />\nنصیحت<br />\nکبھی ایراں کے لیے ہو جو دعا کا جلسہ<br />\nعذر تیرا ہے کہ ہے میری طبیعت ناساز<br />\nبزمِ ملّت کو ہے مرغوب یہی راگ اگر<br />\nتو بھی پردے سے نکل اور پہن لے پشواز<br />\nقوم را نبض شناسی کن و قارورہ بہ بیں<br />\nچند روزے بہمیں وضعِ حکیمانہ بساز۱<br />\nسن کے کہنے لگا اقبال بجا فرمایا<br />\nشک مجھے آپ کی باتوں میں نہیں بندہ نواز<br />\nمجھ میں اوصاف ضروری تو ہیں موجود مگر<br />\nہے کمی ایک، کہوں تم سے جو ہوفاش نہ راز<br />\nڈھب مجھے قوم فروشی کا نہیں یاد کوئی<br />\nاور پنجاب میں ملتا نہیں استاد کوئی۲<br />\n۱ – بیاض دوم، ص ۱۳<br />\n۲ – باقیات اقبال، ص ۳۶۲<br />\nخ</p>\n<p>بند۔ ۲<br />\nعرض کی میں نے کہ حضرت یہ بہانے ہیں سبھی<br />\nہوس قید ہو بلبل کو تو صیّاد بہت<br />\nحسن ہی مائلِ تسخیر نہیں ہے ورنہ<br />\nشہر میں ملتے ہیں ارزاں دلِ ناشاد بہت<br />\nراہ زن کے لیے لازم ہے رہے گرمِ تلاش<br />\nبستیاں دشت میں مل جاتی ہیں آباد بہت<br />\nدل ہی سینے میں نہیںتیرے تو کیا اس کا علاج<br />\nورنہ لاہور میں بھی ہیں ستم ایجاد بہت<br />\nآنکھ ہی قمریِ ناداں کی نہیں حسن شناس<br />\nاُگتے ہیں باغ کے ہر گوشے میں شمشاد بہت<br />\nیہ نہیں مصر کہ ہو ایک ہی یوسف جس میں<br />\nتو خریدار تو بن پہلے ، پری زاد بہت<br />\nحکم ہی کوہ کنی کا نہیں دیتا کوئی<br />\nپھرتے ہیں تیشہ بکف شملے میں فرہاد بہت<br />\nہے غلط شکوہ کہ ملتا نہیں استاد کوئی<br />\nسیکھنا چاہے جو اقبال تو استاد بہت۱<br />\n۱ – بیاض دوم، ص ۱۳<br />\nخ<br />\nانسان<br />\nہیں اس کی محبت سے لبریز تری آنکھیں<br />\nاس باغ کا ہر ذرّہ شبنم کو ترستا ہے۱<br />\n۲ – بیاض اوّل ،ص ۱۲<br />\nخ<br />\nغرّئہ شوال<br />\nبند اوّل<br />\nوسعتِ ہستی میں گو رفعت تجھے منظور ہے<br />\nاے فلک مسکن ! افق گردی ترا دستور ہے۱<br />\nاے مہِ نو ہم کو تجھ سے الفت دیرینہ ہے<br />\nسرگذشتِ ملّتِ بیضا کا تو آئینہ ہے۲<br />\nبند دوم<br />\nرہ گئے اپنی کہن دامی سے ہم محرومِ صید<br />\nاس چمن میں اپنی قسمت کی نگوں ساری بھی دیکھ<br />\nمکر کے پھندے میں شہبازِ مراکش آ گیا<br />\nامتِ عیسیٰ کا آئینِ جہاں داری بھی دیکھ۳<br />\n۱ – سرودِ رفتہ، ص ۱۳۵<br />\n۲ – بیاضِ اوّل ،ص ۸۵<br />\n۳ – سرودِ رفتہ، ص ۱۳۵</p>\n<p>خ</p>\n<p>شمع اور شاعر<br />\nبند ۔ ۲<br />\nجل رہی ہوں میں تو اپنی انجمن کے واسطے<br />\nنغمہ پیرا تو بھی ہو اپنے وطن کے واسطے<br />\nبند ۔ ۴<br />\nرازقِ اقوامِ عالم تھا کبھی جن کا کرم<br />\nایک عالم کی زباں پر ان کے افسانے رہے<br />\nبت کدے دنیا کے ویراں کر دیے اس نے مگر<br />\nبت شکن کی دل کی بستی میں صنم خانے رہے<br />\nہے خبر تاروں میں لیکن آمدِ خورشید کی<br />\nظلمتِ شب میں نظر آئی کرن امّید کی<br />\nبند۔ ۵<br />\nداغِ نو سے سینۂ مسلم گلستاں ہو گیا<br />\nچھوٹی چھوٹی مشعلیں لالوں کی روشن ہو گئیں<br />\nبند ۔ ۶<br />\nدور پھر محفل میں چلتا ہے مئے شیراز کا<br />\nہاتھ ہے مستوں کا اور داماں ( ) ہو خرقہ پوش<br />\nمحوِ تعلیمِ تپش ہیں میرے ہر ذرّے اگر<br />\nسوزِ آہنگِ محبت سے ہو تو آتش فروش<br />\nملک ہاتھوں سے گیا ملّت کی آنکھیں کھل گئیں<br />\nسرمہ چشمِ دشت میں گردِ رمِ آہو ہوا۱<br />\nبند ۔ ۷<br />\nشرطِ ہستی ہے زمانے میں مذاقِ انقلاب<br />\nہے وہی خم جو کبھی خنجر ، کبھی ابرو ہوا<br />\nبند ۔ ۸<br />\nدیکھ تو اپنی پرانی مے میں کیفیت ہے کیا<br />\nجامِ دل کو بادئہ نو سے ذرا بیگانہ کر<br />\nتونے جو دیکھا ہے کیوں اوروں کو دکھلاتا نہیں<br />\nآپ بھی دیوانہ ہو، اوروں کو بھی دیوانہ کر<br />\nبند۔ ۱۰<br />\nہم نے مانا قطرئہ مے پر نہیں ہستی تری<br />\nفخر اس قطرے پہ کر یہ شوکتِ طوفاں بھی ہے<br />\nتو یہ کہتا ہے کہ بیماری ہے میری لا علاج<br />\nمجھ کو یہ دعویٰ کہ تیرے درد کا درماں بھی ہے</p>\n<p>جادہ تو، رہرو بھی تو، رہبر بھی تو ، منزل بھی تو<br />\nبحر تو، الیاس تو،کشتی بھی تو ، ساحل بھی تو<br />\nبند۔ ۱۱<br />\nخونِ گل چیں سے کلی رنگیں قبا ہو جائے گی<br />\nیہ کلی آزادِ احسانِ صبا ہو جائے گی<br />\nصبح نکلے گی تو یہ شبنم ہوا ہو جائے گی<br />\nبرگِ گل پر موجِ بواک دن فدا ہو جائے گی۲<br />\n۱ – سرودِ رفتہ، ص ۱۳۵<br />\n۲ – بیاضِ دوم، ص ۱۵<br />\nخ<br />\nمُسلم<br />\nسینۂ سوزاں ترا فریاد سے معمور ہے<br />\nنالہ عادت ہے تِری، رونا ترا دستور ہے۳<br />\n۳ – بیاض اوّل، ص ۹۷<br />\nخ<br />\nحضورِ رسالتمآب ﷺ میں<br />\nہوا رفیقِ اجل اشتیاقِ آزادی<br />\nسمندِ عمر کو اک اور تازیانہ ہوا۴<br />\n۴ – سرودِ رفتہ، ص ۱۳۶<br />\nخ</p>\n<p>جوابِ شکوہ<br />\nبند۔ ا<br />\nشعر۔۳<br />\nاڑ کے آواز مری تا بہ فلک جا پہنچی<br />\nگلِ شاعر کی مہک عرش تلک جا پہنچی۱<br />\nبند ۔ ۲<br />\nجب میٔ درد سے ہو خِلقتِ شاعر مد ہوش<br />\nآنکھ جب خون کے اشکوں سے بنے لالہ فروش<br />\nکشورِ دل میں ہوں خاموش خیالوں کے خروش<br />\nچرخ سے سوئے زمیں شعر کو لاتا ہے سروش<br />\nقیدِ دستور سے بالا ہے مگر دل میرا<br />\nفرش سے شعر ہوا عرش پہ نازل میرا۲<br />\nبند۔ ۷<br />\nکہیں تہذیب کی پوجا ، کہیں تعلیم کی ہے<br />\nقوم دنیا میں یہی احمدِؐ بے میم کی ہے۳<br />\nبند ۔ ۸<br />\nجس طرح احمدِؐ مختار ہے نبیوں میں امام<br />\nاس کی اُمت بھی ہے دنیا میں امامِ اقوام<br />\nکیا تمھارا بھی نبی ہے وہی آقائے اَنام<br />\nتم مسلماں ہو ؟ تمھارا بھی وہی ہے اسلام<br />\nاس کی امّت کی علامت تو کوئی تم میں نہیں<br />\nمے جو اسلام کی ہوتی ہے وہ اس خُم میں نہیں ۴<br />\nبند۔ ۹<br />\nکشورِ ہند میں ہے کلبۂ ناکام کا بت<br />\nعربستاں میں شفاخانۂ اسلام کا بت<br />\nاور لندن میں عبادت کدۂ سام کا بت<br />\nلیگ والوں نے تراشا ہے ترے نام کا بت۵<br />\nبند ۔ ۱۴<br />\nیادِ ایامِ سلف فخرِ اب و جد بے کار<br />\nمثل تابانیٔ شمعِ سرِ مرقد بے کار<br />\nایک اگر کام کاتم میں ہے تو یک صد بے کار<br />\nدہر کی فرد میں تم ہو صفتِ بد بے کار۶</p>\n<p>بند۔ ۲۴<br />\nشوقِ تحریرِ مضامیں میں گُھلی جاتی ہے<br />\nبیٹھ کر پردہ میں بے پردہ ہوئی جاتی ہے۷</p>\n<p>بند۔ ۳۶<br />\nہو نہ افسردہ اگر ہل گئی تعمیر تِری<br />\nرازِ توحید ! حکومت نہیں تفسیر تری۸<br />\nبند۔ ۳۷<br />\nوسعتِ کون و مکاں ساز ہے ، مضراب ہے یہ<br />\nدہر مسجد ہے سراپا ، خمِ محراب ہے یہ<br />\nجامِ گردوں میں عیاں مثلِ مئے ناب ہے یہ<br />\nروحِ خورشید ہے ، خونِ رگِ مہتاب ہے یہ<br />\nصوت ہے نغمۂ ’’کُن ‘‘میں تو اسی نام سے ہے<br />\nزندگی زندہ اسی نور کے اتمام سے ہے۹<br />\nبند۔ ۴۲<br />\nانجم اس کے ، فلک اس کے ہیں ، زمیں اس کی ہے<br />\nکیا یہ اغیار کی دنیا ہے ؟ نہیں اس کی ہے<br />\nسجدے مسجود ہوں جس کے وہ جبیں اس کی ہے<br />\nوہ ہمارا ہے امیں ، قوم امیں اس کی ہے<br />\nطوف احمدؐ کے امینوں کا فلک کرتے ہیں<br />\nیہ وہ بندے ہیں ادب جن کا ملک کرتے ہیں۱۰<br />\n۱ – ۳،۵،۶،۸،۹ بیاض اقبال، ص ۸۷<br />\n۲ – ۴،۷،۱۰،سرودِ رفتہ، ص ۱۳۶<br />\nتعلیم اور اس کے نتائج</p>\n<p>شعر ۔ ۲<br />\nکفر کے ہاتھ گرو ہے یہ متاعِ نایاب<br />\nہر قدم پر رہِ منزل میں ہے افتاد بھی ساتھ</p>\n<p>شعر۔ ۴<br />\nدانۂ نخلِ تمنا جو زمیں سے پھوٹا<br />\nخاکِ گلشن سے اگی برقِ فلک زاد بھی ساتھ۱</p>\n<p>دعا<br />\nشعر۔ ۷<br />\nآتش منشی جس کی کانٹوں کو جلا ڈالے<br />\nاس بادیہ پیما کو وہ آبلۂ پا دے۲<br />\nشعر۔ ۱۲<br />\nنظّارۂ یوسف کو دیں نذر لہو اپنا<br />\nوارفتگیِ شوقِ یارانِ زلیخا دے۳<br />\n۱ – بیاض سوم ،ص ۴۰<br />\n۲ – روز گار فقیر، ص ۳۵۳<br />\n۳ – بیاض اوّل، ص ۹۰<br />\nخ</p>\n<p>عید پر شعر لکھنے کی فرمائش کے جواب میں<br />\nمجھے قسم ہے نظامی مدینے والےؐ کی<br />\nہمیشہ ماتمِ ملّت میں اشکبار ہوں میں<br />\nسرودِ مرغِ نوا ریز و ہم نشینیِ گُل<br />\nمرے نصیب کہاں ، غنچۂ مزار ہوں میں۴<br />\n۴ – باقیات اقبال، ص ۳۶۹<br />\nفاطمہ بنت عبداللہ<br />\nہے جسارت آفریں شوقِ شہادت کس قدر<br />\nدل کہ برگِ نازکِ گُل سے بھی تھا پاکیزہ تر<br />\nموت کے اندیشۂ جانکاہ سے بیگانہ تھا<br />\nموجۂ خوں کی ہم آغوشی سے بھی ڈرتا نہ تھا<br />\nسینۂ ملّت میں ایسا جلوئہ نادیدہ تھا<br />\nجس کے نظّارے میں اک عالم سراپا دیدہ تھا<br />\nہے ابھی جن کے لیے رفتار کی لذت نئی<br />\nآسماں کا خم نیا، وسعت نئی ، عظمت نئی<br />\n۲ – رختِ سفر ص ۱۴۵، بیاض اقبال اوّل، ص ۱۰۷<br />\nخ<br />\nمحاصرئہ ادرنہ<br />\nتھا امتیاز کچھ نہ ہلال و صلیب میں<br />\nمقصودِ فوج ، خانۂ معمور ہو گیا<br />\nاقبال اس پیمبرِ امّیؐ کے میں فدا<br />\nایثار جس کی قوم کا دستور ہو گیا<br />\nدنیا میں جس کی مشعلِ خُلقِ عظیم سے</p>\n<p>ہر ذرّہ شرحِ سورئہ والنّور ہو گیا<br />\nامّت کا جس نبیؐ کی ، حروف جلی میں نام<br />\nقرطاسِ روزگار پہ مسطور ہو گیا<br />\nمرہونِ پیچ و تاب وہ امّت ہے اب تو کیا<br />\nکیا غم جو اس کا دن شبِ دیجور ہو گیا<br />\nدنیا میں پیچ و تاب ہے شرطِ ثمر کہ تاک<br />\nکھا کھاکے پیچ صاحبِ انگور ہو گیا۱<br />\nا – باقیات اقبال ،ص ۳۷۰<br />\nخ</p>\n<p>شبلی و حالی<br />\nشعر۔ ۲<br />\nمعنی شناس قصۂ اقوامِ روزگار<br />\nگردوں کو جانتی ہے ترے کارواں کی گرد<br />\nخالی مگر بساط عمل ہو گئی تری<br />\nیہ کیا ہوا کہ ایک بھی باقی نہیں ہے مرد۲<br />\n۲ – بیاض سوم، ص ۷<br />\nخ</p>\n<p>والدہ مرحومہ کی یاد میں</p>\n<p>بند۔ ۱<br />\nاپنی نادانی میں انساں کس قدر آسودہ ہے<br />\nتہمتِ تاثیر سے موجِ نفس آلودہ ہے</p>\n<p>بند۔ ۵<br />\nزندگی کی رہ میں جب میں طفلِ نو رفتار تھا<br />\nجادئہ خوابیدہ ہر ہر گام پر دشوار تھا<br />\nقطع تیری ہمّت افزائی سے یہ منزل ہوئی<br />\nمیری کشتی بوسہ گستاخِ لبِ ساحل ہوئی<br />\nوہ قوی فطرت کہ ہے جس کی طبیعت استوار<br />\nجس کے دل سے کانپتے ہیںحادثاتِ روز گار۱<br />\nہم سمجھتے ہیں ثباتِ زندگی پیکر سے ہے<br />\nپیکروں کی بے ثباتی جورِ پیکر گر سے ہے<br />\n۱ – بیاض اعجاز، ص ۳۴۴<br />\nبند۔ ۸<br />\nخام فکری سے شفق خونِ سحر سمجھی گئی<br />\nصبح شبنم سے بیاضِ چشمِ تر سمجھی گئی۱<br />\n۱ – بیاض اعجاز، ص ۳۴۴<br />\nخ<br />\nدیکھنے میں گرچہ ہے مثلِ شرر ان کا فروغ<br />\nخندہ زن ہے صرصرِ ایّام پر ان کا فروغ<br />\nکیسی حجت خیز ہے ظلمت فروشی رات کی<br />\nدن کے ہنگاموں کا مدفن ہے خموشی رات کی<br />\nظلمتِ آشفتہ کاکل وسعتِ عالم میں ہے<br />\nاشک انجم در گریباں روز کے ماتم میں ہے<br />\nطفلک شش روزئہ کون و مکاں خاموش ہے<br />\nرات کے آغوش میں لیٹا ہوا بے ہوش ہے<br />\nآبِ دریا خفتہ ہے موج ہوا غش کردہ ہے<br />\nپست ہر ہستی کے سازِ زندگی کا پردہ ہے۲<br />\n۲ – باقیات اقبال، ص ۳۷۲<br />\nخ<br />\nغیر مطبوعہ اشعار<br />\nبند۔ ۱<br />\nفطرت اس گلشن کی ہے محرومِ تابِ اختیار<br />\nورنہ شاخِ سنگ رس کرتی نہ پیدا برگ و بار<br />\nبند۔ ۳<br />\nبندشِ امروز و فردا سے رہا کرتی ہے یہ<br />\nعہدِ طفلی سے مجھے پھر آشنا کرتی ہے یہ<br />\nہو گئی کاشانۂ فطرت سے حکمت گوشہ گیر<br />\nچشمِ بینا پھر تأثّر کی ہوئی فرماں پذیر<br />\nرفتی و از اشکِ بلبل بر چمن طوفاں گذشت<br />\nروز بر گل چوں چراغانِ شبِ یاراں گذشت<br />\nبند۔ ۶<br />\nتن کے اجزا ہیں اگر فانی تو فانی ہم نہیں<br />\nقطعِ دست و پا سے احساسِ وفا کچھ کم نہیں<br />\nعام اس صحرا میں ہے گو موت کی غارت گری<br />\nایک راحت بھی نہیں آمیزش غمِ سے بری<br />\nبند۔ ۸<br />\nموت کا دکھ اس کی دنیا میں جو ہے عام اس قدر<br />\nآدمی قدرت کو ہے سمجھا ہوا بیداد گر<br />\nبند۔ ۱۰<br />\nراہ پیمائوں کا خمیازہ وہ کہتے ہیں اسے<br />\nعشق کے دشت آشنا ، جماّزہ کہتے ہیں اسے۱<br />\n۱ – بیاض سوم، ص۱۲<br />\nخ<br />\nشعاعِ آفتاب<br />\nکند تلواریں ہوئیں عہدِ زرہ پوشی گیا<br />\nجاگ اٹھ تو بھی کہ دورِ خود فراموشی گیا۲<br />\n۲ – سرود رفتہ ،ص ۱۳۹<br />\nخ<br />\nعُرفی<br />\nشعر۔ ۵<br />\nکہاں وہ دل کہ تاثیرِ نوا سے موم ہو جائیں<br />\nکہاں وہ دیدئہ گریاں ، کہاں وہ اشکِ عنّابی<br />\nشعر۔ ۶<br />\nنہ ہو محفل میں حِس باقی تو لطفِ نغمہ ریزی کیا<br />\nگراں ظلمت پرستوں پر ہے سورج کی جہاں تابی۱<br />\n۱ – بیاض سوم ،ص ۸<br />\nخ<br />\nنانک<br />\nتیرے پیمانے میں اے ساقی شرابِ ناب تھی<br />\nتیری شخصیّت نے کھینچا ہر دلِ آگاہ کو<br />\nاپنے میدانوں میں جب رزمِ ممالک عام تھی<br />\nزندگی تیری سراپا صلح کا پیغام تھی<br />\nہند کے بت خانے میں کعبے کا تو معمار تھا<br />\nکتنا باطل سوز تیرا شعلۂ گفتار تھا۲<br />\n۲ – باقیات اقبال، ص ۳۷۵<br />\nخ<br />\nمسلمان اور تعلیم جدید<br />\nجو راہ پیما دشت کے آفات سے غافل رہے<br />\nاب تک وہ اپنی شومیِ تقدیر پر ہے نوحہ گر۳<br />\n۳ – بیاض سوم، ص ۴۸<br />\nپھولوں کی شہزادی<br />\nبند۔ ۱<br />\nشعر۔ ۳</p>\n<p>یہاں کی شام روشن ہے چراغِ لالہ و گل سے<br />\nیہ تابانی نہیں دیکھی ہے میں نے صبحِ خنداں میں<br />\nبند۔ ۲<br />\nشعر۔ ۲<br />\nاسی سے اہلِ بینش پر ہویدا ہے مقام اس کا<br />\nبچھا رہتا ہے گردوں میں ، گلستاں میں ، زمیں بن کر۱<br />\n۱ – بیاض سوم، ص ۴۶<br />\nخ</p>\n<p>تضمین بر شعر صائب<br />\nشعر۔ ۶<br />\nکسی صحرا میں کر لے سینۂ لبریز کو خالی<br />\nاگر تڑپا رہا ہے تجھ کو ذوقِ نغمہ پیرائی۲<br />\n۲ – ایضاً ،ص ۴۹<br />\nخ</p>\n<p>فردوس میں مکالمہ<br />\nجو قلب خیالاتِ اجابت کا محل ہو<br />\nاس قلب پہ اسلام کو ہو سکتا ہے کیا ناز۱<br />\n۱ – بیاض سوم، ص ۳۷<br />\nمذہب<br />\n(تضمین برشعر صائب )<br />\n(بانگ ِدرا ص ۲۴۸)<br />\nکانپتا ہوں پڑھ کے میں افسانہ اسرائیل کا<br />\nڈر ہے غفلت سے نہ ہو تیرا مقدر بھی وہی<br />\nتیری دنیا قوتِ مذہب سے باقی ہے بکام<br />\nدین کے معیار سے موزوں ہے شعرِ زندگی<br />\n’’سَرو بایک مصرع از قیدِ خزاں آزاد شد<br />\nزندئہ جاوید می گردی اگر موزوں شوی‘‘۲<br />\n۲ – باقیات اقبال، ص ۳۷۶<br />\nخ</p>\n<p>پھول<br />\nشعر۔ ۷<br />\nچمن میں زندگی کو لذتِ ہنگامہ لازم ہے<br />\nکوئی دم تو بھی مانندِ عنا دل ہاے و ہو کر لے۱<br />\n۱ – بیاض اوّل، ص ۸۳<br />\nخ</p>\n<p>میں اور تو<br />\nمجھے آشیاں بتر از قفس ، مری آنکھ میں کل ولارحس<br />\nتنِ ناتواں میں گرہ نفس کہ نہیں مجالِ نوا گری<br />\nجو ترے غرورِ بلند پر ہے نوا کا بولہبی اثر<br />\nترے ہر بیاں سے عزیز تر ہے مجھے پلاسِ ابوذریؓ<br />\nترا نالہ مرغِ شکستہ پر، نہیں زندگی کا پیام اگر<br />\nترا سوز داغِ دلِ سحر ، ترا ساز ننگِ نوا گری۲<br />\n۲ – باقیات اقبال، ص ۵۶۶<br />\nخ</p>\n<p>دریوزئہ خلافت<br />\nبہت آزمایا ہے غیروں کو تونے<br />\nمگر آج ہے وقتِ خویش آزمائی۱<br />\n۱ – بیاض چہارم ،ص ۸<br />\nخ<br />\nخضرِ راہ<br />\nنوع انساں کے لیے سب سے بڑی لعنت ہے یہ<br />\nشاہراہِ فطرت اللہ میں یہ ہے غارت گری۲<br />\n۲ – روز گار فقیر ،ص ۳۵۴<br />\nخ</p>\n<p>مکمل متروکہ غزلیں</p>\n<p>عیاں ستارے ، ہویدا فلک ، زمیں پیدا<br />\nتری خدائی تو پیدا ہے ، تو نہیں پیدا<br />\nعجیب جامۂ ہستی ملا ہے انساں کو<br />\nکہ جس کی جیب نہ دامن نہ آستیں پیدا<br />\nمیں اشکبار ہوا جب تو ہنس کے وہ بولے<br />\n’’ستارے ہونے لگے زیرِ آستیں پیدا‘‘<br />\nوہ چیز ، نام ہے جس کا تڑپ محبت کی<br />\nمرے وطن میں نہیں ہے ابھی کہیں پیدا<br />\nشبِ سیاہ میں تو ہے ، مہِ منیر میں تو<br />\nکہیں نہاں ہے ترا حُسن ، اور کہیں پیدا<br />\nخدا جو دے مجھے قدرت تو کیا کروں پہلے<br />\nکروں صنم کدہ اک کعبے کے قریں پیدا</p>\n<p>جو دیکھنا ہو تو چشمِ نیاز پیدا کر<br />\nہر ایک ناز سے ہے ناز آفریں پیدا<br />\nچمن نہیں ، یہ سجودِ نیاز کا ہے محل<br />\nہر ایک ذرّے سے ہے مثلِ گُل ، جبیں پیدا<br />\nنگاہ میں نہیں رہتا وہ نور بِینائی<br />\nدلوں میں ہوتا ہے جس دم غبارِ کیں پیدا<br />\nحجاب آتا ہے ، کیا نازنیں کہوں اس کو<br />\nکہ جس کی خاکِ قدم سے ہوں نازنیں پیدا<br />\nصدا یہ دانۂ تسبیح سے نکلتی ہے<br />\n’’پھرے کوئی تو کرے اتنے ہم نشیں پیدا‘‘<br />\nپھر آیا دیس میں اقبالؔ بعد مدّت کے<br />\nپس از سہ سال ہوا گم شدہ نگیں پیدا<br />\nکسی ادب کی جو قسمت بگڑتی ہے اقبالؔ<br />\nتو پہلے ہوتے ہیں نادان نکتہ چیں پیدا۱<br />\n۱ – بیاض اعجاز، ص ۵۸<br />\nخ</p>\n<p>پر لگا کر جانبِ منزل اڑا جاتا ہوں میں<br />\nسب سے آگے صورتِ بانگِ درا جاتا ہوں میں<br />\nواسطہ نیک و بدِ عالم سے جوں آئینہ کیا<br />\nسامنے آتا ہے جو کچھ ، دیکھتا جاتا ہوں میں<br />\nآتشِ سامانِ ہستی تھا ترا نظّارہ کیا<br />\nتجھ کو پایا ہے تو اب خود گم ہوا جاتا ہوں میں<br />\nقافلے والے بڑھے جاتے ہیں اے واماندگی<br />\nصورتِ نقشِ قدم پیچھے رہا جاتا ہوں میں<br />\nآہ دنیا جانتی ہے رعشۂ پیری اسے<br />\nداورِ محشر کی جانب کانپتا جاتا ہوں میں<br />\nحشر میں مشکل تھا بے دیکھے ترا پہچاننا<br />\nہو کے دنیا ہی سے تیرا آشنا جاتا ہوں میں<br />\nرہتا ہوں اقبالؔ ! گھر کی چار دیواری میں بند<br />\nکچھ سمجھ کر اہل عالم سے کھچا جاتا ہوں میں۱<br />\n۱ – بیاض اعجاز ،ص ۳۷<br />\nخ</p>\n<p>برائے مشاعرہ بھوپال ۱۸- اگست ۱۹۱۰ء<br />\nحلقہ زنجیر کا ہر جوہرِ پنہاں نکلا<br />\nآئینہ قیس کی تصویر کا زنداں نکلا !<br />\nہم گراں جان کے لائے تھے عدم سے بلبل<br />\nباغِ ہستی میں متاعِ نفس ارزاں نکلا !<br />\nوسعت افزائیِ آشفتگیِ شوق نہ پوچھ<br />\nخاک کی مٹّھی میں پوشیدہ بیاباں نکلا ! ۱<br />\n۱ – بیاض اعجاز ،ص ۷۰ ، نوادرِ اقبال، ص ۷۵<br />\nطور پر تونے جو اے دیدئہ موسیٰ دیکھا<br />\nوہی کچھ قیس نے دیکھا پسِ محمل ہو کر<br />\nمیری ہستی ہی جو تھی میری نظر کا پردہ<br />\nاٹھ گیا بزم سے میں پردئہ محفل ہو کر<br />\nعینِ ہستی ہوا ہستی کا فنا ہو جانا<br />\nحق دکھایا مجھے اس نکتے نے باطل ہو کر<br />\nخلق معقول ہے ، محسوس ہے خالق اے دل<br />\nدیکھ نادان ذرا آپ سے غافل ہو کر۲<br />\n۲ – باقیات اقبال، ص ۴۵۳<br />\nخ<br />\nدیکھ اے غافل یہ دنیا جائے آسایش نہیں<br />\nاس ختن سے کر گیا ہے آہوئے آرام رم<br />\nہائے اپنا ہی نظر آیا نہ کچھ انجام اسے<br />\nدیکھتا تھا جام میں ہر چیز کا انجام جم<br />\nدم میں جب تک دم ہے ، گردوں تک رسائی ہے محال<br />\nگلشن ہستی میں ہے سو دام کا اک دام دم۱<br />\n۱ – باقیات اقبال، ص ۴۵۳<br />\nخ</p>\n<p>دل ترے شوق میں جب درد سے بے تاب ہوا<br />\nاشک جو آنکھ سے ٹپکا ، دُرِ نایاب ہوا<br />\nجوشِ ایماں جو دکھائوں تو الٹ دوں یہ جہاں<br />\nدل نہ سینے میں ہوا ، قطرئہ سیماب ہوا<br />\nعقل کی فوج نے ہر جنگ میں منہ کی کھائی<br />\nعشق میدان میں آیا تو ظفریاب ہوا<br />\nکر نہ تقدیر کے شکووں سے خودی کو رسوا<br />\nبہرِ تدبیر عیاں عالمِ اسباب ہوا<br />\nتیرے پرتو سے ہے ہر چیز میں نورِ عرفاں<br />\nگلشنِ دہر ترے حسن سے شاداب ہوا<br />\nقلبِ انساں سے چلی آتی ہے فطرت کی صدا<br />\nخود کو جو جان گیا ، سمجھو خدایاب ہوا<br />\nاس کی اک ضرب سے ہو زلزلہ طاری ہر سو<br />\nزورِ مسلم نہ ہوا ، خیال ہوا خواب ہوا<br />\nکون جانے کہ قلندر ہے شہنشاہِ جہاں<br />\nفرشِ خاکی بھی مجھے فقر میں کمخواب ہوا<br />\nجو ضرورت ہوئی بس کہہ دی خدا سے اقبال<br />\nمیں نہ تکلیف میں شرمندئہ احباب ہوا۱<br />\n۱ – نوادر اقبال، ص ۶۹<br />\nخ<br />\nجہاں زندگی ہے وہاں آرزو ہے<br />\nجہاں آرزو ہے وہاں جستجو ہے<br />\nنہ ہو جستجو تو ہے ویرانہ عالم<br />\nتری جستجو ہی تری آبرو ہے<br />\nنظر جب سے تیری نظر سے ملی ہے<br />\nجسے دیکھتا ہوں وہی خوب رو ہے<br />\nمٹاتے ہیں الفاظ ، معنی کی شوکت<br />\nمری بے زبانی ، مری گفتگو ہے<br />\nتری آرزو سے ملی وہ قناعت<br />\nنہ کوئی ہوس ہے نہ کچھ آرزو ہے<br />\nخودی نے عطا کی مجھے خود شناسی<br />\nترا حسن دائم مرے روبرو ہے<br />\nنمایاں ہے کثرت میں وحدت کا جلوہ<br />\nجدھر دیکھتا ہوں وہی روبرو ہے<br />\nوہ کیا شے ہے اقبال سینے میں تیرے<br />\nفرشتوں میں ہر دم تری گفتگو ہے ۱<br />\n۱ – سرود رفتہ ،ص ۱۵۲<br />\nخ</p>\n<p>ٹوٹ کر آئنہ سکھلا گیا اسرارِ حیات<br />\nآبرو چاہے تو کر سختیِٔ خارا پیدا<br />\nآگ سی قوم کے سینے میں بھڑک اٹھتی ہے<br />\nایک دل میں ہو اگر تازہ تمنّا پیدا<br />\nعشق کو تنگیِ میدان عمل سے کیا خوف<br />\nکہ جنوں ذرّے سے کر لیتا ہے صحرا پیدا<br />\nسر پٹکتی ہے پہاڑوں میں ابھی تک بجلی<br />\nسنگ پھر کر نہ سکا شعلۂ سینا پیدا<br />\nجوئے بے مایہ نہ ہو ابرِ کرم سے نومید<br />\nکیا عجب تو بھی کرے شوکتِ دریا پیدا<br />\nتجھ میں باقی ہے اگر کچھ اثرِ سوزِ خلیل<br />\nنارِ امروز سے کر گلشنِ فردا پیدا<br />\nدل اگر خوں ہے تو ہے درد بھی سامانِ نشاط<br />\nگریۂ تلخ سے ہے خندئہ مینا پیدا۱<br />\n۱ – بیاض اعجاز، ص ۶۸<br />\nخ</p>\n<p>کھول دروازئہ خلوت گہِ ناز اے ساقی<br />\nدیکھ تو مجمعِ اربابِ نیاز اے ساقی!<br />\nخطِ گلزار میں قرطاسِ زمیں پر آخر<br />\nدستِ فطرت نے لکھا حکمِ جواز اے ساقی!<br />\nایک ہی گردشِ ساغر میں کیا تونے تمام<br />\nورنہ قصّہ تھا محبت کا دراز اے ساقی!<br />\nعشقِ بے باک ہے مجبورِ نوا ہائے بلند<br />\nاس قدر پست نہ کر پردئہ ساز اے ساقی !<br />\nکیفِ یک گونہ ، حقیقت ہے زمانے میں فقط<br />\nمے و مے خوارہ و مینا ہے مجاز اے ساقی!<br />\nبند رہتی نہیں مستی میں زبانِ واعظ<br />\nاس تنک مے کو نہ کر محرمِ راز اے ساقی!<br />\nامتیازِ قدحِ شیخ و برہمن کب تک<br />\nصورتِ بادہ ہے پیمانہ گداز اے ساقی!<br />\nصورتِ سنگ میں ہے جلوئہ معنی مستور<br />\nآنکھ کھلتی ہے تو پوجا ہے نماز اے ساقی۱<br />\n۱ – بیاض چہارم، ص ۹<br />\nخ</p>\n<p>قدسیوں کو رشک اس جمعیّتِ خاطر پہ ہے<br />\nکچھ نہیں کھلتا کہ میں کس کے پریشانوں میں ہوں!<br />\nواعظوں کی بزم میں خاموش میں بیٹھا رہا<br />\nاپنا اپنوں میں ہوں ، بیگانہ میںبیگانوں میں ہوں!<br />\nجوں امامِ دانۂ تسبیح دنیا میں رہا<br />\nمیں نہیں دانوں میں ، لیکن پھر بھی ان دانوں میں ہوں!<br />\nجائوں دوزخ کو کہ جنّت کو ، مجھے کیا حکم ہے<br />\nتیرے دیوانوں میں ، حیرانوں میں ، مستانوں میں ہوں! ۱<br />\nخ<br />\nنقش ہے تقدیر تیرے خامۂ تدبیر کا<br />\nہے بغل پروردئہ امروز ہر فردا ترا!<br />\nاک گھڑی میں شاخ سے پھوٹا ، کھلا ، مرجھا گیا<br />\nکیا یہی معشوق تھا اے بلبل شیدا ترا !۲<br />\n۱ – بیاض اعجاز، ص ۶۴<br />\n۲ – ایضاً ،ص ۶۶<br />\nخ</p>\n<p>حقیقت میں روحِ ابد ہے زمانہ<br />\nیہ امروز و فردا ہیں تیرا فسانہ<br />\nنہ ہو جب تلک دل میں ایمانِ کامل<br />\nخودی بھی فسانہ ، خدا بھی فسانہ<br />\nخودی کی حفاظت کوئی مجھ سے سیکھے<br />\nغریبی میں انداز ہیں خسروانہ<br />\nفرنگی کی دنیا ، فسوں سامری کا<br />\nادا دلبرانہ ، عمل ساحرانہ<br />\nسزا پانے والی ہے یورپ کی غفلت<br />\nکہ فطرت بھی رکھتی ہے اک تازیانہ<br />\nنہ ہو گر یقیں دیکھ لے سرجھکا کر<br />\nترے دل میں ہے دفن تیرا خزانہ<br />\nسفر میں نہ منزل کا رکھ کچھ تخیّل<br />\nجلا دے کسی برق سے آشیانہ<br />\nکوئی مردِ مومن جگا دے یہ بستی<br />\nطریقے ہیں مشرق کے سب راہبانہ<br />\nپتنگے ہیں نابود اور شمع گریاں<br />\nہوئی ختم حسرت پہ بزمِ شبانہ<br />\nسکھائو اب اقبالؔ کچھ قاہری بھی<br />\nبہت کہہ چکے قصّۂ عاشقانہ۱<br />\n۱ – سرود رفتہ، ص ۱۵۳<br />\nخ</p>\n<p>مرے نالے تو ایسے تھے کہ پتھر بھی پگھل جاتے<br />\nالٰہی تیری دنیا میں کوئی درد آشنا بھی ہے<br />\nپسند آیا مجھے اے گل ترا اندازِ خاموشی<br />\nکہ تو اس باغ میں خاموش بھی ، خونیں نوا بھی ہے۱</p>\n<p>۱ – بیاض اعجاز، ص ۶۶</p>\n<p>خ</p>\n<p>غزلوں کے جزوی متروکات</p>\n<p>غزل<br />\n؎ یہ سرودِ قمری و بلبل فریبِ گوش ہے<br />\nخوف کچھ اس کا ترے فرقت نصیبوں کو نہیں<br />\nحشر اوروں کا ابھی فردا ہے، ان کا دوش ہے<br />\nکُھل گیا آخر چمن میں ہستیِ بلبل کا راز<br />\nلذتِ پرواز ہنگامے سے ہم آغوش ہے<br />\nپوچھتی تھی گل سے کل بلبل کہ اے جانِ چمن<br />\nبھید یہ کیا ہے کہ میں نالاں ہوں تو خاموش ہے<br />\nبارِ ہستی میں وہ کیا لذّت تھی ایسی اے حباب<br />\nموج پشتِ غم سراپا تو سراپا دوش ہے۱<br />\n۱۔ بیاض اعجاز ،ص ۶۲</p>\n<p>خ</p>\n<p>غزل<br />\n؎ نالہ ہے بلبل شوریدہ ترا خام ابھی<br />\nجلوئہ گل کا ہے اک دام نمایاں بلبل<br />\nاس گلستاں میں ہیں پوشیدہ کئی دام ابھی<br />\nہم نوا لذّتِ آزادیِ پرواز کُجا<br />\nبے پری سے ہے نشیمن بھی مجھے دام ابھی<br />\nغزل<br />\n؎ پردہ چہرے سے ہٹا انجمن آرائی کر<br />\nدل ہے یک بین و یک اندیش تو پروا کیا ہے<br />\nبے خطر دیدئہ بے تاب کو ہرجائی کر۱<br />\n۱ ۔ روزگارِ فقیر، ص ۳۱۹<br />\nخ<br />\nغزل<br />\n؎ کبھی اے حقیقتِ منتظر نظر آ لباسِ مجاز میں<br />\nکوئی جا کے مسلمِ خستہ جاں کو سنائے میرا پیام یہ<br />\nجو وطن ہے دشمنِ آبرو تو اماں ہے ملکِ حجاز میں</p>\n<p>تجھے کیا بتائیے ہم نشیں ہمیں موت میں جو مزا مِلا<br />\nنہ مِلا مسیح و خضر کو بھی وہ نشاط عمر دراز میں۱<br />\n۱۔ بیاض اعجاز ص ۶<br />\nخ</p>\n<p>ظریفانہ قطعات</p>\n<p>دارالسلطنت دہلی<br />\nہو گیا زخمِ دلِ بنگال آخر مندمل<br />\nوہ جو تھی پہلے تمیزِ کافر و مومن ، گئی<br />\nتاجِ شاہی یعنی کلکتّے سے دلّی آ گیا<br />\nمل گئی بابو کو جوتی اور پگڑی چھن گئی۱<br />\n۱ – بیاض اوّل، ص ۹۱<br />\nخ<br />\nاک ینگ پارٹی ہے اس انجمن میں ایسی<br />\nدانائے انجمن بھی ، نادانِ انجمن بھی<br />\nیہ عرض ہے جنابِ نوّاب سے کہ جن سے<br />\nقائم یہ انجمن ہے اور شانِ انجمن بھی<br />\nکالج کے نوجواں جو بگڑے تھے بن گئے ہیں<br />\nمحتاجِ مشورت ہیں پیرانِ انجمن بھی۲<br />\n۲ – بیاض سوم، ص ۱<br />\nخ<br />\nکچھ یونیورسٹی میں ڈوبا ، جو باقی تھا بلقان گیا<br />\nکیا تم سے کہیں اپریل میں جلسہ سالانہ بھی آتا ہے<br />\nپر جیب ہماری خالی ہے ، اب چندوں سے کچھ کام نہیں<br />\nہاں گاہے بگاہے بہرِ بقایا لیگ کا وی پی آتا ہے۱<br />\n۱ – بیاض سوم، ص ۱<br />\nخ<br />\nکہی اچھّی نقیبِ انجمن نے<br />\nوہ سمجھے گا اسے جو کارداں ہے<br />\nخدا واحد ہے ، دو ناظم ہیں اپنے<br />\nدو عملی میں ہمارا آشیاں ہے۲<br />\n۲ – بیاض سوم، ص ۱ ، تمدن، اکتوبر ۱۹۱۴ء<br />\nخ<br />\nہر محکمے میں عہدے تقسیم ہوں برابر<br />\nہوتی نہیں ہے ہم کو جنگ و جدل سے سیری<br />\nخفیہ پولِس میں جب سے حد ہو گئی ہے قائم<br />\nہندو ہیں پیڈ افسر مسلم ہیں آنریری۳<br />\n۳ – بیاض سوم ،ص ۲<br />\nخ</p>\n<p>انساں ہوئے مہذّب لیکن مزہ تو جب ہے<br />\nجنگل میں کہہ رہی تھی ہاتھی سے کل یہ ہتھنی<br />\nتقریر کو کھڑی ہو کلّو میاں کی بیوی<br />\nپردھان ہو سبھا میں بنسی کی دھرم پتنی<br />\n۱ – بیاض سوم ،ص ۲<br />\nخ<br />\nجناب شیخ کو پلوائو خاص لندن کی<br />\nعجیب نسخہ ہے یہ خود فرامشی کے لیے<br />\nہمارے حق میں تو جینا بتر ہے مرنے سے<br />\nجو زندہ ہیں تو فقط آپ کی خوشی کے لیے<br />\nہوا میں جینے سے بیزار جب تو فرمایا<br />\n’’کہاں سے لائو گے بندوق خودکشی کے لیے‘‘ ۲<br />\n۲ – بیاض سوم ،ص ۵<br />\nخ<br />\nاقبال نے مزاج جو پوچھا تو شیخ نے<br />\nموزوں کیا یہ شعر زبان سلیس میں<br />\nنیلام خرقہ چندئہ ٹرکی کے واسطے<br />\nعمّامہ رہنِ مدرسہ بیٹوں کی فیس میں<br />\n۳ – بیاض سوم ،ص ۶<br />\nاغراضِ مختلف کی ہے پیکار ہند میں<br />\nہر قوم پائے بندِ رسوم و قیود ہے<br />\nممکن نہیں کہ صلح ہو انجن کے دور میں<br />\nنقصان یکّہ بان کا ، گھوڑے کا سود ہے۱<br />\n۱ – بیاض سوم ،ص ۶<br />\nخ<br />\nمضمون انوکھے بنگالی اخباروں میں چھپواتے ہیں<br />\nسرکار رعیّت پرور ہے کیوں ناحق شور مچاتے ہیں<br />\nہے خوب صفائی شہروں کی اور پارک بھی بنتے جاتے ہیں<br />\nگو پیٹ میں اپنے خاک نہیں پر تازہ ہوا تو کھاتے ہیں۲<br />\n۲ – بیاض سوم ،ص ۹<br />\nخ<br />\nاسمِ اعظم کا وہ ذکرِ صبح گاہی اب کہاں<br />\nشیخ کے دل میں اگر کچھ ہے تو حبِّ جاہ ہے<br />\nذکرِ حق ، مسلم کے گھر سے ہو گیا رخصت مگر<br />\nایک طوطے کی زباں پر پاک ذات اللہ ہے۳<br />\n۳ – بیاض سوم، ص ۹<br />\nخ</p>\n<p>جامع و مانع کوئی تعریفِ مسلم چاہیے<br />\nذہن میں میرے اصولِ منطق و قانون ہے<br />\nفوجداری میں تو ہوتا ہے عموماً مستغیث<br />\nہو تنازع کوئی دیوانی تو وہ مدفون ہے۱<br />\n۱ – بیاض سوم ،ص۹<br />\nممکن نہیں کہ ایک ہی بازار میں چلیں<br />\nہم سکّے اَور دھات کے ، وہ اور دھات کے<br />\nمخلوط انتخاب سے ہے نا امید ہند<br />\nپابند ، یاں کے ووٹ بھی ہیں چھوت چھات کے۲<br />\n۲ – بیاض سوم ،ص ۱۰<br />\nخ<br />\nیوں مسئلہ زبان کا حضرت نے حل کیا<br />\nپوچھا جو میں نے کوئی طریقہ بتایے<br />\n’’پنجابی گھر میں بولیے ، اردو سٹیج پر<br />\nسینسس کے کاغذات میں ہندی لکھایے‘‘۳<br />\n۳ – بیاض سوم ،ص ۱۰<br />\nخ<br />\nانساں نے سیکڑوں جم و دارا کیے پسند<br />\nکچلا اسے جنھوں نے عذابوں کے بوجھ سے<br />\nدریائے ہست و بود کی رفتار ہے وہی<br />\nدبتی ہے سطحِ آب حبابوں کے بوجھ سے۱<br />\n۱ – بیاض سوم ،ص ۱۴<br />\nخ<br />\nووٹوں پہ منحصر نہیں کونسل کی ممبری<br />\nعہدہ ہے یہ جدید ، جدید امتحان ہے<br />\nہے شیخ کم زباں تو برہمن زباں دراز<br />\nاس بات میں وہ جیتے گا جو کم زبان ہے۲<br />\n۲ – بیاض سوم ،ص ۵۴<br />\nخ<br />\nہندوستاں میں جزوِ حکومت ہیں کونسلیں<br />\nآغاز ہے ہمارے سیاسی کمال کا<br />\nہم تو فقیر تھے ہی ، ہمارا تو کام تھا<br />\nسیکھیں سلیقہ اب امراء بھی سوال کا۳<br />\n۳ – بیاض سوم ،ص۵۴<br />\nخ<br />\nبختِ مسلم کی شبِ تار سے ڈرتی ہے سحر<br />\nتیرگی میں ہے یہ شب، دیدئہ آہو کی طرح</p>\n<p>ہے اندھیرے میں فقط مولوی صاحب کی نمود<br />\nبن کے شمس العلماء چمکے ہیں جگنو کی طرح۱<br />\n۱ – بیاض سوم ،ص ۵۶ ، زمانہ، جنوری ۱۹۱۵ء<br />\nخ<br />\nآساں ہے اب تو ہندو و مسلم کا اتّحاد<br />\nکعبے کو پھر شریف نے بتخانہ کر دیا<br />\nجوشِ جنوں میں آج سنا دی پتے کی بات<br />\nتو نے کمال اے دلِ دیوانہ کر دیا<br />\nکہتا تھا کوئی یونیورسٹی کے ہال میں<br />\n’’ڈگری دلا کے دین سے بیگانہ کر دیا‘‘<br />\n۲ – بیاض اعجاز ،ص ۷۳ (دسمبر ۱۹۱۹ئ)<br />\nخ<br />\nہاتھوں سے اپنے دامنِ دنیا نکل گیا<br />\nرخصت ہوا دلوں سے خیالِ مفاد بھی<br />\nقانونِ وقف کے لیے لڑتے تھے شیخ جی<br />\nپوچھو تو وقف کرنے کو ہے جائداد بھی؟۳<br />\n۳ – بیاض اعجاز ،ص ۱۱۴<br />\nخ</p>\n<p>باہر ہوئے جاتے ہو کیوں جامے سے<br />\nپوچھو کسی پنڈت سے نہ عَلّامے سے<br />\nمیں تم کو بتاتا ہوں یونیورسٹی کیا ہے؟<br />\nپتلون کی تکرار ہے پاجامے سے۱<br />\n۱ – اوراق گم گشتہ، ص ۳۷<br />\nخ</p>\n<p>بے سلطنت قوم یا جسمِ بے روح<br />\nہے قوم جسم ، سلطنت اس میں ہے مثلِ روح<br />\nجب یہ نہیں تو قوم نہیں بلکہ لاش ہے<br />\nسعیِ شغال و گرگ سے جنبش ہوئی اگر<br />\nنافہم سمجھے قوم میں خود اِنتعاش ہے<br />\nالبتہ زندگانیِ شخصی کا ہے وجود<br />\nقانون میں ہر اک کے لیے زندہ باش ہے<br />\nپیمانہ ہائے ساختۂ شاہِ وقت پر<br />\nمحدود طالبین کی فکرِ معاش ہے<br />\nبے علم مذہبی کے ہیں اخلاق نادرست<br />\nاس کی خرابیوں سے تو دل پاش پاش ہے<br />\nکچھ خاک میں ملیں گے تو کچھ ہوں گے جزوِ غیر<br />\nیہ مسئلہ صحیح ہے گو دلخراش ہے<br />\nاپنی یہ احتیاط کہ بوسے پہ اکتفا<br />\nاس پر بھی یہ عتاب کہ تو بدمعاش ہے<br />\n۱ – زمانہ کانپور ، جولائی ۱۹۲۰ء<br />\nخ<br />\nگاندھی سے ایک روز یہ کہتے تھے مالوی<br />\nکمزور کی کمند ہے دنیا میں نارسا<br />\nنازک یہ سلطنت صفتِ برگِ گُل نہیں<br />\nلے جائے گلستاں سے اڑا کر جسے صبا<br />\nگاڑھا اِدھر ہے زیبِ بدن اور زرہ اُدھر<br />\nصرصر کی رہ گزار میں کیا عرض ہو بھلا<br />\nپِس کر ملے گا گردِ رہِ روزگار میں<br />\nدانہ جو آسیا سے ہوا قوّت آزما<br />\nبولا یہ بات سن کے کمالِ وقار سے<br />\nوہ مردِ پختہ کار و حق اندیش و باصفا<br />\n’’خارا حریفِ سعیِ ضعیفاں نمی شود<br />\nصد کوچہ ایست در بنِ دنداں خلال را‘‘۲<br />\n۲ – ز میندار، ۱۳ نومبر ۱۹۲۱ء<br />\nمحنت و سرمایہ دنیا میں صف آرا ہو گئے<br />\nدیکھئے ہوتا ہے کس کس کی تمنائوں کا خون<br />\nحکمت و تدبیر سے یہ فتنۂ آشوب خیز<br />\nٹل نہیں سکتا وَقد کُنْتُمْ بِہِ تَسْتَعْجِلُونَ<br />\nکھل گئے یاجوج اور ماجوج کے لشکر تمام<br />\nچشمِ مسلم دیکھ لے تفسیرِ حرفِ یَنسِلُوْن۱<br />\n۱ – باقیات اقبال، ص ۴۶۳ ، صوفی، دسمبر ۱۹۲۱ء</p>\n<p>خ<br />\nمالوی<br />\nاتنی خدمت کی ہے خلق اللہ کی<br />\nدیکھئے ہوتے ہیں کب ’سر‘ مالوی<br />\nمسلمِ ناداں کو کیا معلوم ہے<br />\nکس خدا کے ہیں پیمبر مالوی<br />\nخوب تھا یہ خالصہ جی کا بچن<br />\nکب ہے گاندھی کے برابر مالوی<br />\nمرد میداں گاندھیِ درویش خو<br />\nاور کونسل کے سپیکر مالوی۲<br />\n۲ – بیاض چہارم ،ص ۶ (تحریر ۲۲ اپریل ۱۹۲۲ئ) زمیندار، ۲۶ اپریل ۱۹۲۲ء<br />\nخدا کی زمیں تھی مزارع نے جوتی<br />\nکمائی مگر چودھری جی نے کھائی<br />\nنہیں بار ، صاحب کے ٹیبل پہ اس کو<br />\nاگر روپ بسکٹ کا دھارے خطائی<br />\nپٹی خوب جمّن کے ہاتھوں نصیبن<br />\nگئی عرس میں اور شب بھر نہ آئی<br />\n۱ – بیاض چہارم، ص ۶<br />\nخ<br />\nہند کی کیا پوچھتے ہو اے حسینانِ فرنگ<br />\nدل گراں ، ہمت سبک ، ووٹر فزوں ، روزی تنک<br />\nبے ٹکٹ ، بے پاس ، بھارت کی سیاسی ریل میں<br />\nہو گیا آخر مسیتا بھی معِ اسباب بُک<br />\n’’لُک وِدن‘‘ کا حکم تھا اس بندئہ اللہ کو<br />\nاب یہ سنتے ہیں نکلنے کو ہے ’’ مسلم آئوٹ لُک‘‘<br />\nکیا عجب پہلے ہی لیڈر میں یہ کر دے آشکار<br />\nکس طرح آیا کو لے کر اڑ گیا صاحب کا کُک<br />\nختم تھا مرحوم اکبر پر ہی یہ رنگِ سخن<br />\nہر سخن ور کی یہاں طبع رواں جاتی ہے رُک<br />\nقافیہ اک اور بھی اچھّا تھا لیکن کیا کریں<br />\nکر دیا متروک دہلی کے زباں دانوں نے ٹُک۱<br />\n۱ – بیاض چہارم، ص ۶ ، صوفی، فروری ۱۹۲۳ء<br />\nخ<br />\nعمل عاشقوں کے ہیں بے طور سارے<br />\nنہیں اس کمیٹی کا کوئی اجنڈا<br />\nتمہیں ہند ، سرمایہ دارو مبارک<br />\nسلامت مجھے میرا فیجی ، یوگنڈا<br />\nمیں ڈنڈے پہ شاکر ، تو انڈے پہ راضی<br />\nمرا پیر ڈنڈا ، ترا پیر انڈا۲<br />\n۲ – بیاض چہارم، ص ۶<br />\nخ<br />\nپیغامِ اتحاد<br />\nاخبار میں یہ لکھتا ہے لندن کا پادری<br />\nہم کو نہیں ہے مذہبِ اسلام سے عناد<br />\nلیکن وہ ظلم ننگ ہے تہذیب کے لیے<br />\nکرتے ہیں ارمنوں پہ جو ترکانِ دوں نہاد<br />\nمسلم بھی ہوں حمایتِ حق میں ہمارے ساتھ<br />\nمٹ جائے تا جہاں سے بنائے شر و فساد<br />\nیہ بات سن کے خوب کہا شاہ نواز نے<br />\n’’بلی چوہے کو دیتی ہے پیغامِ اتّحاد‘‘<br />\n۱ – بیاض چہارم ، ص ۸<br />\nخ<br />\nدستور تھا کہ ہوتا تھا پہلے زمانے میں<br />\nملّا کا ، محتسب کا ، خدا کا ، نبی کا ڈر<br />\nدو خوف رہ گئے ہیں ہمارے زمانے میں<br />\nمضموں نگار بیوی کا ، سی آئی ڈی کا ڈر۲<br />\n۲ – سرود رفتہ، ص ۲۳۴ ، انقلاب، فروری ۱۹۲۶ء</p>\n<p>خ</p>\n<p>ظریفانہ قطعات کے جزوی متروکات</p>\n<p>قطعہ :<br />\nمشرق میں اصول دیں بن جاتے ہیں<br />\nشعر اول :<br />\nہندی ناداں ہیں کہ چلّاتے ہیں<br />\nیورپ سے برابری کی ٹھہراتے ہیں</p>\n<p>اشعار، بانگِ درا، ص ،۲۸۸<br />\nخ<br />\nگائے اک روز ہوئی اونٹ سے یوں گرمِ سخن<br />\nشعر :<br />\nجان بل ہانکتا ہے ایک ہی لاٹھی سے ہمیں<br />\nیعنی ہے یک جہتی اس کی حکومت کا شعار</p>\n<p>قطعات ؍ رباعیات</p>\n<p>رباعی<br />\nپتھر ہے اگر علم سے بے گانہ ہے<br />\nبے عقل ہے ، بے ہوش ہے ، دیوانہ ہے<br />\nکیا لہو و لعب میں آبرو پائے گا<br />\nنادان چھلکنے کو یہ پیمانہ ہے۱<br />\n۱۔ ماہِ نو، اقبال نمبر ۱۹۷۷ء<br />\nخ<br />\nبنائے قومیّت<br />\nتو قیس نہیں تو تجھ کو بَن سے کیا کام<br />\nزر پاس نہیں تو راہزن سے کیا کام<br />\nمسلم کی بنائے قومیّت ہے اسلام<br />\nمسلم ہے اگر تُو تو وطن سے کیا کام<br />\n۲۔ باقیاتِ اقبال ،ص ۲۰۷<br />\nطائرِ شام<br />\nلبریز ہے سرود سے تیرے سکوتِ شام<br />\nطائر کہاں ہے ایک طلسم نوا ہے تو<br />\nانساں کی ہے جو شام وہ تاروں کی ہے سحر<br />\nخوابیدہ ہیں نجوم اذاں کی صدا ہے تو<br />\n۱۔ روز گار فقیر ،ص ۳۴۷<br />\nخ<br />\nقطعہ<br />\nاے حبابِ بحر اے پروردئہ دامانِ موج<br />\nکچھ پتہ ملتا ہے تجھ سے اپنی ہستی کا مجھے<br />\nکُھل گئی چشمِ تماشا اپنی جس دم اے کلیم<br />\nطور ہر ذرّے کے دامن میں نظر آیا مجھے<br />\nموت یہ میری نہیں میری اجل کی موت ہے<br />\nکیوں ڈروں اس سے کہ مر کر پھر نہیں مرنا مجھے۲<br />\n۲۔ نوادرِ اقبال، ص ۲۹۶<br />\nخ<br />\nقطعہ: برائے مشاعرہ بزم اردو لاہور<br />\nبجلی کی زد میں آتے ہیں پہلے وہی طیّور<br />\nجو اس چمن سرا میں بلند آشیاں رہے<br />\nموقوف آرزو ہے توانائیِ حیات<br />\nپیری شباب ہے جو تمنّا جواں رہے<br />\nکچھ اور شے نہیں ہے وہی زندگی ہے موت<br />\nجس زندگی میں کاوشِ سود و زیاں رہے۱<br />\n۱۔ روز گارِ فقیر ،ص ۳۰۹<br />\nخ<br />\nقطعہ<br />\nگم گشتہ کنعاں ہے اے خوگرِ زنداں تو<br />\nہستی کے خیاباں میں ہر پھول زلیخا ہے<br />\nچاہے تو بدل ڈالے ہیئت چمنستاں کی<br />\nتو ہستیِ بینا ہے ، دانا ہے ، توانا ہے۲<br />\n۲۔ انوارِ اقبال ،ص ۵۹۸</p>\n<p>خ<br />\nمکافاتِ عمل<br />\nہر عمل کے لیے ہے ردّ عمل<br />\nدہر میں نیش کا جواب ہے نیش<br />\nشیر سے آسمان لیتا ہے<br />\nانتقامِ غزال و اشتر و میش<br />\nسرگذشتِ جہاں کا سرِ ّخفی<br />\nکہہ گیا ہے کوئی نِکو اندیش<br />\nشمع پروانہ را بسوخت ولے<br />\nزود بریاں شود بروغنِ خویش۱<br />\n۱۔ باقیات اقبال ،ص ۲۲۰</p>\n<p>خ<br />\nجلیانوالہ باغ امرتسر<br />\nہر زائرِ چمن سے یہ کہتی ہے خاکِ باغ<br />\nغافل نہ رہ جہان میں گردوں کی چال سے<br />\nسینچا گیا ہے خونِ شہیداں سے اس کا تخم<br />\nتو آنسوئوں کا بُخل نہ کر اس نہال سے۱<br />\n۱۔ رختِ سفر ،ص ۱۵۵<br />\nخ<br />\nرباعی<br />\nگردوں کو کوئی زمین کر سکتا ہے<br />\nحکمت جو ہے مشین کر سکتا ہے<br />\nٹکڑے ٹکڑے وہ چین کر سکتا ہے<br />\nجو ایک کو تین تین کر سکتا ہے<br />\n۹۔ نظم لا الہ الا اللہ (ضرب کلیم) کے متروکہ اشعار<br />\nابھی حال ہی میں خالد نظیر صوفی کی کتاب ’’اقبال درونِ خانہ‘‘ (حیات اقبال کا خانگی پہلو ) شائع ہوئی ہے ۔ جس میں اقبال کی نظم لاالہ الا اللہ (مشمولہ ضرب کلیم) کے چند ایسے اشعار شائع ہوئے ہیں جو اب موجودہ نظم میں شامل نہیں ہیں ۔ ان اشعار کا ماخذ علامہ کی بہن کریم بی بی کا وہ بیاض ہے جو خالد نظیر صوفی کے مطابق اب تک محفوظ ہے۔</p>\n<p>خودی خدا کا نشاں لا الہ الا اللہ<br />\nخدا خودی سے عیاں لا الہ الا اللہ<br />\nنظام کن میں اگر تو بچشم دل دیکھے<br />\nخودی ہے روحِ رواں لا الہ الا اللہ<br />\nجہاںِ عشق و جنوں ہے حقیقتِ روشن<br />\nتری خودی میں نہاں لا الہ الا اللہ<br />\nاگر تو شان و مقامِ خودی کو پہچانے<br />\nترے ہیں دونوں جہاں لا الہ الا اللہ<br />\nہوا ہے غیر کی محفل میں جا کے تو رسوا<br />\nحرم ہے تیرا مکاں لا الہ الا اللہ<br />\nدل و نظر میں تفاوت کبھی نہیں ممکن<br />\nاگر ہو وردِ زباں لا الہ الا اللہ<br />\nتو اپنا آپ نگہباں نہیں گلہ کس کا<br />\nکہاں کا جورِ زماں لا الہ الا اللہ<br />\nمجاہدانہ بسر کر قلندری آموز<br />\nیہی ہے مقصد جاں لا الہ الا اللہ<br />\nخطیب سحر بیانی سے کر گیا مسحور<br />\nخدا کا ذکر کہاں لا الہ الا اللہ</p>\n<p>اگر مقام محبت نظر میں ہو تیرے<br />\nسبک ہے بارِ گراں لا الہ الا اللہ<br />\n۱۔ اقبال درونِ خانہ(حیات اقبال کا خانگی پہلو ) ص ۳۴<br />\nخ</p>\n<p>دورِ سوم کا کلام<br />\n(۱۹۲۵ء تا ۱۹۳۸ئ)<br />\n’’بال جبریل‘‘ ’’ضربِ کلیم‘‘<br />\n’’ارمغانِ حجاز‘‘ کے متروکات</p>\n<p>خ مکمل متروکہ نظمیں؍قطعات<br />\nخ نظموں کے جزوی متروکات<br />\nخ غزلوں کے جزوی متروکات<br />\nخ متروکہ قطعات ؍ رباعیات</p>\n<p>مکمل متروکہ نظمیں(بالِ جبریل)</p>\n<p>نظم<br />\nیہ عالمِ گِل ، یہ عالمِ دل<br />\nدونوں کی ہے اپنی اپنی منزل<br />\nوہ سست قدم یہ تند رو ہے<br />\nدونوں کے لیے سفر ہے مشکل<br />\nیہ راز نہ کھل سکا کسی پر<br />\nکیوں کر ہوئے ہم سفر دل و گل<br />\nمنزل گِل کی مماتِ جاوید<br />\nمنزل دل کی حیاتِ جاوید۱<br />\n۱ – بیاض پنجم ،ص ۱۷<br />\nخ</p>\n<p>زمین و زمانہ</p>\n<p>(زمین)<br />\nجہاں میرے اسرار سے بے خبر ہے<br />\nحوادث کی میں اک لحد ہوں پرانی<br />\nکوئی حد ہے میری شکم خواریوں کی<br />\nمرا لقمہ ہر امّتِ باستانی<br />\nمری خاکِ خاموش میں مل گئے ہیں<br />\nستم ہائے تدریجی و ناگہانی<br />\nمری خاک میں نادری کا زمانہ<br />\nمری خاک میں قبرِ چنگیزخانی<br />\nاِدھر سرنگوں کاخ و کو رومیوں کے<br />\nاُدھر سرنگوں رایتِ گورگانی<br />\nلپیٹے ہوئے اپنے اپنے کفن میں<br />\nیہ فرعونِ اوّل ، وہ فرعونِ ثانی<br />\nوہ انبارِ جمشید کی استخوانی<br />\nیہ مشتِ گِل رستم سیستانی</p>\n<p>برونِ زمیں جلوئہ چند روزہ<br />\nدرونِ زمیں ، ظلمتِ جاودانی۱<br />\n۱ – بیاض پنجم، ص، ۲۱ : یہ نظم در اصل ’’زمانہ‘‘ کلیات، ص ۴۲۱ کا ابتدائی حصہ تھی<br />\nخ</p>\n<p>خطاب بہ فرزند آدم<br />\nتری نے میں ہے نغمۂ جبرئیل<br />\nترا دل کلیم و مسیح و خلیل<br />\nترا دل کشائندئہ کائنات<br />\nترا دل ربائندئہ کائنات<br />\nستاروں سے اونچی تری مشت خاک<br />\nمتاعِ دو عالم تری جان پاک<br />\nتو ہے حاصلِ پیچ و تابِ وجود<br />\nمفسّر ہے تیری کتابِ وجود<br />\nجہاں باجہات اور تو بے جہات<br />\nجہاں بے ثبات اور تو باثبات۲<br />\n۲ – بیاض پنجم، ص ۲۳<br />\nخ</p>\n<p>مکمل نظمیں ؍قطعات (ضرب کلیم)</p>\n<p>عورت<br />\nطریقِ صوفی و مُلّا بدل گیا لیکن<br />\nخدا کے مست قلندر کی شوخیاں نہ گئیں<br />\nکل اس نے اپنے مریدانِ خاص سے یہ کہا<br />\nملا نہ مجھ کو کوئی مردِ زن شناس کہیں<br />\nسرورِ بادہ سے ہوتی ہے آشکار عورت<br />\nسرورِ بادہ اگر ہے تو ’ہاں‘ نہیں تو ’ نہیں‘۱<br />\n۱ – بیاض ہفتم ،ص ۲<br />\nخ</p>\n<p>برطانیہ<br />\nسنا ہے میں نے کہ برطانوی پشیماں ہیں<br />\nہمیں نئی مَدنیّت سے آشنا کر کے<br />\nنہ عقدہ کھول سکے ہیں یہ آئرستاں کا<br />\nنہ رختِ ہند کو تہ کر سکے ہیں وا کر کے۱<br />\n۱ – بیاض ہفتم ،ص ۳<br />\nغلاموں کی تبلیغ<br />\nکر رہا ہے پیر کی دوں فطرتی کو آشکار<br />\nدردِ محکومی کا یہ دارو کہ حاکم ہو مرید<br />\nاپنا مذہب حکمراں کے سامنے کرتا ہے پیش<br />\nبندئہ محکوم آزادی سے ہو کر نا امید۲<br />\n۲ – بیاض ہفتم ،ص ۴<br />\nخ<br />\nوحدتِ عرب<br />\nیہ فلسطینی وہ شامی یہ عراقی وہ عرب<br />\nمشکلیں یورپ کے عیّاروں کی آساں ہو گئیں<br />\nمیں نے دیوارِ حرم پر لکھ دیا غالب کا شعر<br />\n’’ملّتیں جب مٹ گئیں اجزائے ایماں ہو گئیں‘‘۳<br />\n۳ – بیاض ہفتم ،ص ۴<br />\nخ</p>\n<p>تورانی تحریک<br />\nنسل تَتَری چینی و عمّانی و روسی<br />\nلیکن نہیں نومید مری جانِ پرُ امّید<br />\nمذہب نہ سہی وحدتِ اقوام کی بنیاد<br />\nکہتا ہے بشپ بھی کہ یہ تثلیث ہو توحید۱<br />\n۱ – بیاض ہفتم ،ص ۴<br />\nصلائے عام<br />\nصلائے عام ہے مشرق کے تشنہ کاموں کو<br />\nدرخشِ آب ہوں میں جلوئہ سراب نہیں<br />\nمری نوا نے دیا اس شرر کو ذوقِ نمود<br />\nکہ تیری خاک میں ہے اور بے حجاب نہیں<br />\nاسی محیط سے طوفاں مرا الجھتا ہے<br />\nکہ جس کی موج سبک خیز و بے حباب نہیں<br />\nزریر فام ، طلوع و غروب کا پابند<br />\nمرے زمانے کے لائق یہ آفتاب نہیں۲<br />\n۲ – بیاض ہفتم ،ص ۵<br />\nخ<br />\nتنسیخِ جہاد<br />\nہے دم بدم تغّیر احوالِ زندگی میں<br />\nرہتی نہیں ہمیشہ میروں کے گھر میں میری<br />\nنخچیر اب کہاں ہے اس نیلگوں فضا میں<br />\nفطرت سکھا رہی ہے شاہیں کو موش گیری۱<br />\n۱ – بیاض ہفتم ،ص ۷<br />\nخ<br />\nصوفی<br />\nلاہوت سے محروم ہے یہ تارکِ ناسوت<br />\nبے چارے کے ہاتھوں میں نہ ناسوت نہ لاہوت<br />\nہنگامۂ امروز کا مفرور سپاہی<br />\nآنکھوں میں کچھ نشۂ عالمِ جبروت<br />\nحق اور صنم خانۂ باطل کا پجاری<br />\nاللہ یہ مومن ہے کہ مومن کا ہے تابوت۲<br />\n۲ – بیاض ہفتم ،ص ۸<br />\nخ</p>\n<p>درویشی<br />\nگلہ رکھتا ہوں میں بھی اس مسلماں کُش مسلماں سے<br />\nفرنگی نے بہت مہنگی خریدی جس کی بے کیشی<br />\nخوش اسلوبی سے کہہ سکتا ہوں اپنا ماجرا لیکن<br />\nنہیں ہے زخم کھا کر آہ کرنا شانِ درویشی<br />\nمقام ایسے بھی مردانِ ، خدا کو پیش آتے ہیں<br />\nکہ خاموشی ہے شیری ، گفتگو روباہی و میشی۱<br />\n۱ – بیاض ہفتم ،ص ۹</p>\n<p>خ</p>\n<p>حجاب<br />\nفروغِ طبعِ نسوانی ، خود آرائی و پیدائی<br />\nاسی سے عالمِ تہذیب کی بڑھتی ہے پہنائی<br />\nرہے حد میں تو روشن ہے شبستانِ حیات اس سے<br />\nگذر جائے اگر حد سے تو ہے فطرت کی رسوائی</p>\n<p>نہ ہو بے قید ، بے قیدی فسادِ زندگانی ہے<br />\nیہ فطرت ہے تو زینت کا چھپانا عین دانائی۱<br />\n۱ – بیاض ہفتم ،ص ۱۰<br />\nخ<br />\nحیاتِ ابدی<br />\nدل مرا فقر کے اسرار سے بیگانہ نہیں<br />\nگرچہ رکھتا نہیں میں سر پہ کلاہِ نمدی<br />\nعقل کہتی ہے جسے سلسلۂ شام و سحر<br />\nاسی پردے میں ہے پوشیدہ حیاتِ ابدی۲<br />\n۲- بیاض ہفتم ،ص ۱۳<br />\nخ<br />\nتوبہ<br />\nیہ رمزِ غریب ہے کہ جس سے<br />\nہے اہلِ صفا کا سینہ روشن<br />\nپوشیدہ گناہ میں ہے توبہ<br />\nزیتون میں جس طرح ہے روغن۳<br />\n۳۔ اسرائیلی تصوف : ایک مقولہ ص ۱۴<br />\nآزادیِ شمشیر<br />\nعصرِ حاضر کی نبوّت کے علم داروں کا<br />\nتھا یہ ارشاد کہ منسوخ ہوا حکمِ جہاد<br />\nکون فطرت کے تقاضوں کو دبا سکتا ہے<br />\nشرعِ انگریز نے کر ڈالی ہے شمشیر آزاد ۱<br />\n۱ – بیاض ہفتم ص ۲۳<br />\nخ</p>\n<p>مکمل نظمیں ارمغانِ حجاز (اردو)</p>\n<p>خرد مندانِ دوزخ کے مقولے<br />\nبند۔ ۱<br />\nبہت شیریں ہیں گو مشرق کے اندازِ غزل خوانی<br />\nمگر اس ساز کے ہر تار میں ہے مرگِ پنہانی<br />\nنکلوائے گئے اگلے جہاں سے ہند کے شاعر<br />\nخدا نے خوب کی ، اپنے فرشتوں کی نگہبانی<br />\nبند ۔ ۲<br />\nچھپا نہ اپنی نگاہوں سے آشیاں اپنا<br />\nبلند تر ہے ستاروں سے گو سرود ترا<br />\nشبیہِ حور و جناں ، عالمِ خیال میں کھینچ<br />\nمگر نہ بھول کہ دوزخ میں ہے وجود ترا۱<br />\n۱ – بیاض ہشتم ،ص ۲۳<br />\nخ<br />\nاقبال کا غلاموں سے خطاب<br />\nدورِ محکومی میں راحت کفر ، عشرت ہے حرام<br />\nدوستوں کی چاہ ، آپس کی محبت ہے حرام<br />\nعلم نا جائز ہے ، دستارِ فضیلت ہے حرام<br />\nانتہا یہ ہے ، غلامی کی عبادت ہے حرام<br />\nسایۂ ذلّت سے مومن کا گزرنا ہے حرام<br />\nصرف جینا ہی نہیں ہے بلکہ مرنا ہے حرام۱<br />\n۱ – اخبار ایمان ، ۹ جنوری ۱۹۳۷ء<br />\nخ<br />\nشاعر کے فرضی نام سے نظمیں<br />\nمیرزا محمود اور سر فضل حسین<br />\nسامنے دونوں کے ہے دین و سیاست کی بساط<br />\nلائے ہیں دونوں کھلاڑی اپنی اپنی کعبتین<br />\nنقطۂ فائے فرنگی سے ہے دونوں کی کشود<br />\nیہ وہی نقطہ ہے جس سے عین ہو جاتا ہے غین</p>\n<p>انتشارِ ملتِ بیضا ہے دونوں کی غرض<br />\nمتحد کیوں کر نہ ہوں محمود اور فضلِ حسین<br />\nلذّت و حرکت سے گو محروم ہیں دونوں مگر<br />\nنحوِ انگلش میں روا ہے التقائے ساکنین<br />\nیہ ہوائے قادیاں تھی یا ہوائے کہسار<br />\nبجھ گئی افسوس بے چارے ظفر کی لالٹین<br />\nاب حریمِ قادیاں میں ہے بٹالہ بھی شریک<br />\nلازم آیا مولوی پر سجدہ سوئے قبلتین۱</p>\n<p>۱ – احسان اخبار ،بحوالہ ڈائری میاں عبدالرشید (مرحوم)</p>\n<p>خ<br />\nپنج ہزاری نبی<br />\nمحمود نے چھیڑا جو نبوّت کا فسانہ<br />\nکہنے لگا سر فضل کا اک تازہ حواری<br />\nکھانے کو میّسر تھا نہ پینے کو میّسر<br />\nاللہ کے نبیوں نے یونہی عمر گذاری<br />\nاللہ سے بہتر ہے خداوندِ فرنگی<br />\nہر صوبے میں ہیں جس کے نبی پنج ہزاری۱<br />\n۱ – احسان اخبار ،بحوالہ ڈائری میاں عبدالرشید (مرحوم)</p>\n<p>خ<br />\n“Come to me”<br />\nسوئے کوہسار اڑ گیا مولوی<br />\nبڑے بول نے جب کہا ’’کم ٹومی‘‘<br />\nکوئی مفتیِ شہر سے پوچھتا<br />\nیہ کفرِ خفی ہے کہ شرکِ جلی<br />\n’’مر او را رسد کبریا و منی<br />\nکہ ملکش قدیم است و ذاتش غنی‘‘<br />\nمگر سادگی سے یہ سمجھا ظفر<br />\nکہ نوشیدنی ہے بٹالے کی ٹی۲<br />\n۲ – احسان اخبار ،بحوالہ ڈائری میاں عبدالرشید (مرحوم)<br />\nخ</p>\n<p>لا الہ الاّ فرنگی<br />\nہو گئی ہے مادیانِ قادیاں اس پر سوار<br />\nاب کہاں ہے وہ سوارِ مادیانِ قادیاں<br />\nالتوا کیوں اس قدر اس کی اشاعت میںہوا<br />\nٹیچی ٹیچی نے اڑالی ’’ارمغانِ قادیاں‘‘<br />\nلو فرنگی کی اولوالامری سے باز آیا ’’پسر‘‘<br />\nکس قدر بدلے زمین و آسمانِ قادیاں<br />\nخیر اب پنجاب کی مجھ کو نظر آتی نہیں<br />\nہے بٹالے کے گلے میں ریسمانِ قادیاں<br />\nاس قدر پنجاب میں بامِ وزارت ہے بلند<br />\nچور چڑھتے ہیں لگا کر نردبانِ قادیاں<br />\nلاٹ سے روٹھے ، گئے پنڈت کے استقبال کو دیکھ کس روزن سے نکلا ہے دمانِ قادیان<br />\nنیشنل کور و طواف شملہِ و منعِ جہاد<br />\nخود غلام احمد نہ سمجھا چیستانِ قادیاں<br />\nلاالہ اِلاّ فرنگی ، کلمۂ دینِ بروز<br />\n’’الفرنگی اکبر ‘‘ آوازِ اذانِ قادیاں۱<br />\n۱ – احسان اخبار ،بحوالہ ڈائری میاں عبدالرشید (مرحوم)<br />\nخ</p>\n<p>اتحاد پارٹی<br />\nزبان و بیاں ہر دو نابالغانہ<br />\nسِول کے مضامیں ہیں ’’نور احمدانہ‘‘<br />\nابھی تازہ پرواز ہیں اتّحادی<br />\nمناسب ہے ان کے لیے ’’آشیانہ‘‘<br />\nکوئی یونین کے جواں ممبروں کو<br />\nسنا دے مرا نکتۂ عارفانہ<br />\nق<br />\nکہ چوہوں کو غفلت مناسب نہیں ہے<br />\nطریقے ہیں بلی کے گو راہبانہ<br />\nبٹالے میں بھی رنگ ہے قادیاں کا<br />\nکہ ہے ’’کم ٹو می‘‘ کی ندا ملہمانہ<br />\nمسلمان مانگیں کلیسا سے فتویٰ<br />\nموّحد چلیں جادئہ مشرکانہ<br />\nمری کشتِ ویراں کو اللہ کافی<br />\nکہ بادل برستے ہیں بے ’’آبیانہ‘‘<br />\nالٹ دے گا کون اس بساطِ کہن کو<br />\nزمانہ ، زمانہ ، زمانہ ، زمانہ۱<br />\n۱ – احسان اخبار ،بحوالہ ڈائری میاں عبدالرشید (مرحوم)<br />\nخ<br />\nاتّحادی<br />\nبوڑھے ووٹر نے کہا اپنے جواں بیٹے سے<br />\n’’یہی بندے ہیں خداوند فرنگی کو پسند<br />\nہم فقط اُشترک و گائو و خر و برّہ و میش<br />\nاتّحادی ہیں گورنر کی سواری کے سمند‘‘<br />\nسن کے بیٹے نے کہا ’’آپ بجا کہتے ہیں<br />\nمرتبے ان کے ہیں سرکار کے نزدیک بلند<br />\nجھول زر بفت کی بخشی ہے فرنگی نے انہیں<br />\nمیرے تہبند میں ہیں ایک نہیں سو پیوند<br />\nخواجگی ان کی مسلّم ہے زمانے میں مگر<br />\n’’خواجگانند کہ ناں از کفِ مزدور برند‘‘۲</p>\n<p>۲ – احسان اخبار ،بحوالہ ڈائری میاں عبدالرشید (مرحوم)</p>\n<p>خ<br />\nایک مکالمہ<br />\nاتّحادی :<br />\nدین و مذہب سے نہیں اپنی سیاست کو غرض<br />\nسارے پنجاب کی بہبود ہے اپنا مقصود<br />\nکفر و دیں اگلے زمانے کی سخن سازی ہے<br />\nہیں سبھی ایک کہ ہے سب کا فرنگی معبود<br />\nخ<br />\nراجہ نرندر ناتھ:<br />\nوہی ڈیڑھ اینٹ کی مسجد ، وہی محرابِ کہن<br />\nوہی دیرینہ امام اور وہی ذوقِ سجود<br />\nوہی چھوٹو کے چھٹّیے ، وہی سر فضل حسین<br />\n’اندریں چشمہ ہماں آبِ رواں ہست کہ بود‘ ۱<br />\n۱ – احسان اخبار ،بحوالہ ڈائری میاں عبدالرشید (مرحوم)</p>\n<p>خ<br />\nاحرار اور اتّحادِ ملّت<br />\nذرا سن لو بزرگانِ بہم آویز کے قصّے<br />\nبڑے لوگوں کے اشغالِ عداوت بیز کے قصّے<br />\nادھر ناگفتنی ، احرار کی مسجد سے بیزاری<br />\nادھر اک عقدئہ مشکل ہیں دستاویز کے قصّے<br />\nادھر ہیں خالصہ جی کی رضا جوئی کے افسانے<br />\nادھر ایمائے فتنہ خواہیِ انگریز کے قصّے<br />\nیہ کہتے ہیں غلط ہے آپ کا دعوائے فرہادی<br />\nسناتے ہیں ادھر وہ حیلۂ پرویز کے قصّے<br />\nیہ کہتے ہیں مسلمانوں کو مسجد مل نہیں سکتی<br />\nعبث ہیں سب یہ تحریکِ جنوں آمیز کے قصّے<br />\nیہ کہتے ہیں تمہاری عافیت کوشی ہے غدّاری<br />\nڈراتے ہیں تمہیں سکّھوں کی تیغِ تیز کے قصّے<br />\nمریضِ قوم کو یہ ڈاکٹر نسخہ نہیں دیتے<br />\nانڈیلے جا رہے ہیں کان میں پرہیز کے قصیّ۱<br />\n۱ – احسان اخبار ،بحوالہ ڈائری میاں عبدالرشید (مرحوم)<br />\nخ<br />\nسوراج کا خوف<br />\nکہتا ہے یہ اڑ جائے گی ہندو کی ثقافت<br />\nڈرتا ہے وہ لُٹ جائے گی مسلم کی شرافت<br />\nاندیشہ اسے یہ ہے کہ مٹ جائے گی ہندی<br />\nاردو پہ ، اسے فکر ہے ، آ جائے گی آفت<br />\nیہ ٹام کی ٹوپی کو کہے رام کی چھتری<br />\nانگریز کے سائے میںبنائے وہ خلافت<br />\nچنتا ہے ’’مسیتا‘‘ بھی اسی خوان کے ریزے<br />\nجس خوان پہ کھاتا ہے ’’تُلارام‘‘ ضیافت<br />\nایمائے فرنگی ہو تو مسکین ہیں دونوں<br />\nآپس کا جو قصّہ ہو تو کچھ رحم نہ رافت<br />\nقوموں کو لڑانے میں ہے لیڈر کی ترقی<br />\nپیشہ ہے جو پرچار تو بیوپار صحافت<br />\nایوانِ تمسخر ہے مسلماں کا تدبّر<br />\nہندو کی سیاست ہے کہ ُدکّانِ ظرافت۱<br />\n۱ – احسان اخبار ،بحوالہ ڈائری میاں عبدالرشید (مرحوم)<br />\nخ<br />\nاتّحادی حکومت کی مثلث<br />\nادھر یونین نے سکندر نکالا<br />\nادھر ہندووں نے نرندر سنبھالا<br />\nوہاں خالصہ جی کی محفل تو دیکھو<br />\nجگندر کی لو نے کیا ہے اجالا<br />\nتوقع دلاتی ہے تجنیسِ خطّی<br />\nمثلّت یہ بن جائے گی لا محالا<br />\nکہا میں نے اے نکتہ رس اتّحادی<br />\nدوارا ہو ، مکتب ہو یا پاٹھ شالا<br />\nکھلے گا اگر تو گورنر کے ہاتھوں<br />\nپڑا ہے غلامی کا ان سب پہ تالا<br />\nگلے میں اٹک جائے گا بن کے کانٹا<br />\nوزارت کا عہدہ نہیں تر نوالا۱<br />\n۱ – احسان اخبار ،بحوالہ ڈائری میاں عبدالرشید (مرحوم)</p>\n<p>خ</p>\n<p>دیوتا سروپ بھائی پرمانند جی<br />\nڈرتے نہیں ہیں استری جاتی کے قہر سے<br />\nدیوی پروف بن گئے ہیں دیوتا سروپ<br />\nہندو کی رگ میں خونِ شجاعت ہے موجزن<br />\nگویا وہ دال چھوڑ کے پینے لگا ہے ُسوپ<br />\nبھائی جی ہو گئے کسی آسیب کا شکار<br />\nسلگائیں آ کے مالوی ہندو سبھا کی دھوپ۱<br />\n۱ – احسان اخبار ،بحوالہ ڈائری میاں عبدالرشید (مرحوم)<br />\nخ<br />\nاتّحاد پارٹی اور منصب وزارت<br />\nچودھری سر شہاب الدین جو پہلے اسپیکر تھے انہیں وزیر تعلیم بنا دیا گیا-<br />\nپنجاب میں ہوتی ہے مناصب کی تجارت<br />\nلو آج صدارت ہوئی قربانِ وزارت<br />\nوہ ’’تین ہزاری‘‘ تھا یہ ہے ’’پانچ ہزاری‘‘<br />\nدی چوہدری صاحب کو سکندر نے بشارت<br />\nعہدوں کے لیے لڑتے ہیں سرفضل کے پیرو<br />\nمحنت کہیں مرحوم کی جائے نہ اکارت<br />\nجس طرح سے ممکن ہو جماعت کو بچائو<br />\nسودا وہ کرو جس میں نہ ہو بیمِ خسارت<br />\nکس ڈھونگ پہ نازاں ہو تم اے یونینسٹو<br />\nاک جھونکے میں اڑ جائے گی کاغذ کی عمارت</p>\n<p>ہے ملک سے اور قوم سے کیا تم کو سروکار<br />\nجب تم کو نچاتی ہے فرنگی کی اشارت<br />\nپنجاب کی تقدیر کے مالک ہیں وہ جن کو<br />\nنے دیں کی بصیرت ہے نہ دنیا کی بصارت۱<br />\n۱ – احسان اخبار ،بحوالہ ڈائری میاں عبدالرشید (مرحوم)</p>\n<p>خ</p>\n<p>نظموں کے جزوی متروکات (بالِ جبریل)</p>\n<p>لینن خدا کے حضور<br />\nسرمایہ پرستی نے کیا خوار جہاں کو<br />\nیہ چیز ہے قوموں کے لیے مرگِ مفاجات<br />\nکابینہ پریشاں ، متزلزل ہے کرنسی<br />\nتو قادر و عادل ہے تو لا دورِ مکافات۱<br />\n۱ – بیاض پنجم، ص ۱۱<br />\nخ<br />\nفرشتوں کا گیت<br />\nچرخ ہے کج خرام ابھی اور ستارہ خام ابھی<br />\nہے یہ طلسم آب و گِل ، پیکرِ ناتمام ابھی۲<br />\n۲ – ایضاً ،ص ۲۰<br />\nذوق و شوق<br />\nبند اوّل<br />\nشوقِ یگانہ رو مرا ، ہم سفروں سے بے نیاز<br />\nآپ ہی کارواں ہوں میں، آپ ہی میرِ کارواں<br />\nمنزلِ یار سامنے اور یہ کیفیت مری<br />\nخونِ دل و جگر میں ہے ڈوبی ہوئی مری فغاں<br />\nاز غمِ دل حکایتے است از غمِ دیں حکایتے است<br />\nآہِ جگر گداز من ، سوزِ درونِ ملّتے است</p>\n<p>خ<br />\nبند دوم<br />\nقوم یہی ضمیر کا چارئہ کار کچھ نہیں<br />\nاس کی نگاہ نابصیر ، اس کی حیات بے ثبات<br />\nعشق کے ہاتھ سے گیا سلسلۂ تجلّیات<br />\nرہزنِ دینِ غزنوی مغربیوں کے سومنات<br />\nحلقہ ذوق و شوق میں آج وہ دیدہ ور کہاں<br />\nجن کی نظر میں تھے کبھی پردگیانِ کائنات</p>\n<p>ملتِ بے نظام ہے آج وہ ملتِ نجیب<br />\nجس کی نماز تھی کبھی عکسِ نظام کائنات<br />\nعشق نہ ہو تو عقل سے راہبری کی کیا امید<br />\nعشق کی آگ کے بغیر مردہ تمام کلّیات<br />\nخ<br />\nبند سوم<br />\nدیر و مغاں سے اٹھ گئے رند جو تھے کہن سبو<br />\nخانقہوں میں رہ گئی اہل ہوس کی ہائے و ہو<br />\nوارثِ علم انبیاء لیتے ہیں دہریوں سے درس<br />\nاب ہے خدا کے ہاتھ میں اہلِ حرم کی آبرو<br />\nاس کا گناہ گار ہوں ، تجھ سے بھی شرمسار ہوں<br />\nصاحبِ اختیار ہے ، میرے معاملے میں تو<br />\nگرچہ نوائے شوق بھی رخصتِ شب کی ہے دلیل<br />\nصبحِ الم کی ہے شفق ، مردِ شہید کا لہو<br />\nتو ہے تجلّیِ وجود ، تو ہے تجلّیِ شہود<br />\nراز و نیاز ’’مارمیت‘‘ ، سوز و گدازِ عبدہ،</p>\n<p>خ</p>\n<p>بند چہارم<br />\nعلم و ہنر کی جدّتیں ، پا برکاب ہیں تمام<br />\nذکر ہے سوز سے تہی ، فکر سفینہ در سراب<br />\nفیضِ نظر کہاں کہ جو نقشِ کہن ابھار دے<br />\nمحو دلوں سے ہو گیا ، حرف جو تھا درونہ تاب<br />\nحلقۂ بزمِ راز میں گرمیِ ہاے و ہو نہیں<br />\nمیرے سوا یہاں کوئی رندِ کہن سبو نہیں</p>\n<p>خ<br />\nبند پنجم<br />\nاعجمیانِ بے زباں ، عشق کے فیض سے کلیم<br />\nترک و تتار کو دیا اس نے درونۂ عرب<br />\nعشقِ غیور اگر اسے ذوقِ خودی عطا کرے<br />\nسنگِ گراں کو توڑ دے ریزۂ شیشۂ حَلَب<br />\nغفلتِ یک نفس خطا ، دوریِ جاوداں سزا<br />\nمیرے گناہ بھی عجب ، میرے عذاب بھی عجب</p>\n<p>خ</p>\n<p>بند ششم<br />\nعلم کے زخم خوردہ کو علم سے بے نیاز کر<br />\nعقل کو مے گسار کر ، عشق کو نے نواز کر<br />\nصورتِ ریگِ بادیہ ، میرے غموں کا کیا حساب<br />\nدرد کی داستاں نہ پوچھ ، دست کرم دراز کر<br />\nپیرِ حرم خدا فروش ، مفتیِ دیں حرم فروش<br />\nرندِ دہن دریدہ کو محرمِ حرفِ راز کر<br />\nارض و سما کی طاقتیں ، تیرے جنود ہیں تمام<br />\nمیرِ عساکرِ امم ! اپنی سپاہ ساز کر<br />\nطبعِ زمانہ تازہ کر جلوئہ بے حجاب سے<br />\nشب کو سبک رکاب کر ، روز کو دیر باز کر<br />\nاپنی سپاہ ساز کر ، ایک بھی شہرِ دل نہ چھوڑ<br />\nایک بھی شہرِ دل نہ چھوڑ ، سینوں میں ترک تاز کر<br />\nتجھ کو خبر بھی ہے کہ ہے ربطِ دل و نظر میں کیا<br />\nیا لبِ بام اٹھا نقاب ، یا درِ بستہ باز کر<br />\nجامِ جہاں نما بھی دے ، دستِ جہاں کشا بھی دے<br />\nصدق بھی دے ، صفا بھی دے ، وحدتِ مدّعا بھی دے</p>\n<p>بند ہفتم<br />\nمشرقیوں کو پھر وہی جذبِ قلندرانہ دے<br />\nجذبِ قلندرانہ دے ، زورِ غضنفرانہ دے<br />\nمعجزئہ نگاہ سے پست کو پھر بلند کر<br />\nطفلک خیمہ دوز کو ہیبت نادرانہ دے<br />\nچوبِ کلیم کر عطا ، سحرِ فرنگیانہ توڑ<br />\nسوزِ دروں زیادہ کر ، قوّتِ قاہرانہ دے<br />\nغرب میں فتنۂ یہود ، شرق میں جنبشِ ہنود<br />\nمومنِ پاک باز کو ، عزمِ پیمبرانہ دے<br />\nہیں جو فسونیِ فرنگ ، ان سے نگہ نہ رکھ دریغ<br />\nاور فقیہِ شہر کو شیوئہ دلبرانہ دے<br />\nفقر سے ننگ و عار کچھ مردِ غیور کو نہیں<br />\nنانِ جویں قبول ہے ، ضربتِ حیدرانہ دے<br />\nآب و ہوائے شہر سے شعلۂ زندگی ضعیف<br />\nخوگرِ کوہ و دشت کو طبعِ غضنفرانہ دے</p>\n<p>چشمِ کرشمہ ساز کھول ، معجزئہ نگاہ دیکھ<br />\nبزم میں ایک بار پھر گرمیِ لاالٰہ دیکھ۱<br />\n۱ – ایضاً ،ص ۲۴<br />\nخ<br />\nجاوید کے نام<br />\nبلند ہے تری ہمّت تو فکرِ روزی کیا<br />\nنہیں ہے لقمۂ شاہیں نصیبِ کر گس و زاغ۲<br />\n۲ – بیاض پنجم، ص ۱۹<br />\nخ</p>\n<p>ایک نوجوان کے نام<br />\nکھلی ہیں میری آنکھیں ، تن بدن بیدار ہے میرا<br />\nمگر سینے میں دل بے لذتِ کردار ہے میرا۳<br />\n۳ – ایضاً ،ص ۳<br />\nخ</p>\n<p>ساقی نامہ<br />\nبند اوّل<br />\nصبا فرشِ نسریں بچھانے لگی<br />\nزمیں سے ستارے اگانے لگی<br />\nنسیمِ سحر گل کھلانے لگی<br />\nچٹانوں پہ مخمل بچھانے لگی<br />\nزمیں ، یاسمن سے ہے مہتاب خیز<br />\nپہاڑوں کے چشمے ہیں سیماب خیز<br />\nیہ کہتا ہے دل سے پرندوں کا گیت<br />\nمحبت میں ہارے ہوئے کی ہے جیت<br />\nوہ پانی چمکتا دمکتا ہوا<br />\nاٹکتا ، لچکتا ، سرکتا ہوا<br />\nلپٹتا ، اچٹتا ، سمٹتا ہوا<br />\nبڑے چھوٹے نالوں میں بٹتا ہوا<br />\nاچھلتا ، پھسلتا ، سنبھلتا ہوا<br />\nبڑے پیچ کھا کر نکلتا ہوا<br />\nخ<br />\nبند دوم<br />\nچمک ایشیا کے گلوں میں نہیں<br />\nلہو ان پرانی رگوں میں نہیں<br />\nادب اس کا مے خانۂ بے خروش<br />\nنہیں جس میں باقی میٔ تند جوش<br />\nخ<br />\nبند سوم<br />\nقلم مجھ کو مانندِ شمشیر دے<br />\nزباں وہ کہ پتھّر کا دل چیر دے<br />\nتمنّا کو سینوں میں بیدار کر<br />\nنگاہوں کو دانائے اسرار کر<br />\nخ<br />\nبند چہارم<br />\n’’ حیات ‘‘<br />\nیہ شمشیر ، شمشیر ہے جان بھی<br />\nیہ جوہر ترا تن بھی ہے ، جان بھی<br />\nیہ ذوقِ نمو سے شجر بن گئی<br />\nگرہ کھا کے تخم و ثمر بن گئی<br />\nاجالا جو سمٹا تو اختر بنا<br />\nذرا اور سمٹا تو گوہر بنا<br />\nالجھتی ہے پیچاکِ ایّام میں<br />\nخوش اپنے بنائے ہوئے دام میں<br />\nرہی خاک کی مورتوں میں اسیر<br />\nمگر ہر کہیں ایک اور بے نظیر<br />\nلہکتی ، مہکتی ، چہکتی ہے یہ<br />\nجھپٹتی ، لپٹتی ، کڑکتی ہے یہ<br />\nجو تیری تمنّا ہے ، میری نہیں<br />\nجو میری نظر ہے ، وہ تیری نہیں<br />\nخ<br />\nبند ششم<br />\nتماشائے بیداری و خواب دیکھ<br />\nسمندر میں پیچاکِ گرداب دیکھ<br />\nخودی کی ہوئی بے خودی سے نمود<br />\nیہ ہے حاصلِ کارِ بود و نبود<br />\nیہ معمارِ زندانِ نزدیک و دور<br />\nاسی کی چمک سے فروغِ شعور<br />\nخرد اس کے گھر کی پرانی کنیز<br />\nخودی کی غلامی سے ناچیز ، چیز<br />\nیہ کار آزما ہے ، بڑی سخت کوش<br />\nنفس اس کے امروز و فردا و دوش<br />\nسرودِ جہاں کی بم و زیر یہ<br />\nبجاتی ہے طنبورِ تقدیر یہ<br />\nخ<br />\nبند ہفتم<br />\nیہ عالم ، حجابِ نگاہِ خودی<br />\nیہ انبارِ گِل ، سنگِ راہِ خودی۱<br />\n۱ – بیاض پنجم ،ص ۵ ، بیاض چہارم، ص ۳<br />\nخ<br />\nزمانہ<br />\nحکیم ناداں کی خود فریبی ، رصد نشینی ، ستارہ بینی<br />\nضمیر میرا وہ جانتا ہے ، نگاہ ہے جس کی عارفانہ۲<br />\n۲ – بیاض پنجم ،ص ۲۱<br />\nخ</p>\n<p>روح ارضی آدم کا استقبال کرتی ہے<br />\nنالاں ہے ترے عود کا ہر تار ، تری خیر<br />\nاے جنسِ محبت کے خریدار ، تری خیر<br />\nاے پیرِ صنم خانۂ اسرار ! تری خیر<br />\n– – – – – – – – – –<br />\nاے تاج خلافت کے سزاوار ! تری خیر<br />\nاس جنّتِ ارضی کی ہے تعمیر تجھی سے<br />\nمٹی کی پلٹ جائے گی تقدیر تجھی سے<br />\nہے عقلِ فرو مایہ ، جہانگیر تجھی سے<br />\nتقدیر ہے زنجیریٔ تدبیر تجھی سے<br />\nمحنت کش و خوں ریز و کم آزار! تری خیر۱<br />\n۱ – ایضاً ،ص ۴</p>\n<p>خ</p>\n<p>پیر و مرید<br />\nمرید ہندی:<br />\nیا کہ ہے کوئی مقامِ پر خطر<br />\nجس میں کھو جاتی ہے سالک کی نظر<br />\nپیر رومی:<br />\nمار را مانندِ کوراں می زنیم<br />\nلاجرم قندیل ہا را بشکنیم۱</p>\n<p>۱ – مسودہ بال جبریل، ص ۱۴۶<br />\nخ</p>\n<p>نظموں کے جزوی متروکات (ضربِ کلیم)</p>\n<p>ملائے حرم<br />\nگہن کا خوف نہ بیمِ غروب ہے جس کو<br />\nترے جہاں میں وہی آفتاب ہے لبِ بام ۱<br />\n۱ – بیاض ہفتم ،ص ۴<br />\nخ<br />\nجہاد<br />\nمیں تو بہاؔ کی نکتہ رسی کا ہوں معترف<br />\nجس نے کہا فرنگ سے ترکِ جہاد کر۲<br />\n۲ – ایضاً ،ص ۱۲<br />\nخ<br />\nہندی اسلام<br />\nاقبال کی یا رب یہ نوائے سحری ہے<br />\nیا پنجۂ شہباز میں نخچیر کی فریاد۳<br />\n۳ – ایضاً ،ص ۴<br />\nمردانِ خدا<br />\nنہ غم سے ہے نہ خوشی سے نمود ہے جس کی<br />\nنگاہِ حر میں وہ آنسو ہے دُرِّ شہواری۱<br />\n۱ – بیاض ہفتم ،ص ۵<br />\nخ<br />\nفقر و راہبی<br />\nنگاہِ فقر میں تیری خودی کا ہے یہ عیار<br />\nجہاں نہیں ہے فقط رنگ و بو کی طغیانی۲<br />\n۲ – ایضاً ،ص ۹<br />\nخ<br />\nپنجابی مسلماں<br />\nبیگانہ نہیں ذوقِ شہادت سے ولیکن<br />\nمرنے کی ملے فیس تو مرتا ہے بہت جلد۳<br />\n۳ – ایضاً ،ص ۷<br />\nخ<br />\nاشاعتِ اسلام فرنگستاں میں<br />\nفرنگیوں میں اشاعت زمانہ سازی ہے<br />\nیہ شاطرانِ سیاست کی مہرہ بازی ہے۴<br />\n۴ – ایضاً ،ص ۷<br />\nقم باذن اللہ<br />\nطلسمِ موت کو جو پاش پاش کرتی ہے<br />\nوہ چیز نالۂ موزوں ہے ’’قم باذن اللہ‘‘<br />\nبدن کی قبر میں دل جس سے زندہ و روشن<br />\nکسی کا نالۂ موزوں ہے ’’قم باذن اللہ‘‘<br />\nصہیلِ اشہبِ توراں کا منتظر کب سے<br />\nسکوتِ وادیِ جیحوں ہے ’’قم باذن اللہ‘‘۱<br />\n۱ – بیاض ہفتم ،ص ۳<br />\nخ<br />\nمدرسہ<br />\nتیرے استاد کہ ہیں قلب و نظر سے محروم<br />\nخاک کے ڈھیر میں کرتے ہیں ثریّا کی تلاش<br />\nقوّتِ مرد ہے خوابیدہ حریفوں کے بغیر<br />\nزندگی موت ہے ، کھو دیتی ہے جب ذوقِ خراش<br />\nتو ہراساں ہے حریفوں کی فراوانی سے<br />\nاور رہتی ہے مجھے تازہ حریفوں کی تلاش۲<br />\n۲ – ایضاً ،ص ۱۷</p>\n<p>خلوت<br />\nاس دور میں مانند پرِ کاہ ہے انساں<br />\nجس کے لیے ہر —-(مصرع نامکمل)۱<br />\n۱ – بیاض ہفتم ،ص ۵<br />\nخ</p>\n<p>مسجدِ قوتِ اسلام<br />\nعرق آلود تری قوّت و سنگینی سے<br />\nوہ مسلماں کہ عدم سے ہے بتر جس کا وجود۲<br />\n۲ – ایضاً ،ص ۸<br />\nخ</p>\n<p>کارل مارکس کی آواز<br />\nفرنگ کا علم و فن ہے خونی ، تجھے بھی خونی بنا رہا ہے<br />\nکہ تیری عقلِ بہانہ جو ُ سے گناہ اپنے چھپا رہا ہے۳<br />\n۳ – ایضاً ،ص ۱۱<br />\nخ</p>\n<p>سیاستِ افرنگ<br />\nخدائے کون و مکاں تجھ سے بڑھ گیا انگریز<br />\nکہ اس کی ’’کُن‘‘ سے ہیں پیدا فقط امیر و رئیس۱<br />\n۱ – بیاض ہفتم ،ص ۳<br />\nخ<br />\nاسرارِ غلامی<br />\nمحرم اس راز کے شاید حکما میں بھی نہیں<br />\nتجھ کو معلوم ہے کیوں بندہ ہے بندے کا غلام<br />\nدورِ حاضر میں بھی حاکم وہی سجادہ و تخت<br />\nمیرے نزدیک نہیں اس میں تعجّب کا مقام۲<br />\n۲ – ایضاً ،ص ۱۸<br />\nخ<br />\nابی سینا<br />\nجب سے ہوا ہے دین و سیاست میں افتراق<br />\nغارت گری جہاں میں ہے، اقوام کی معاش<br />\nکرتا ہے تازہ قافلے ، ہر راہزن تلاش۳<br />\n۳ – ایضاً ،ص ۲۱<br />\nخ</p>\n<p>سلطانیِ جاوید<br />\nچالاک ہیں یورپ کے حکیمانِ سیاست<br />\nان شعبدہ بازوں کے طریقے ہیں دلآویز<br />\nدستورِ نوی کیا ہے ؟ یہی نکتۂ باریک<br />\nفرہاد ، نگہبانِ ملوکّیتِ پرویز۱<br />\n۱ – بیاض ہفتم ،ص ۲۰<br />\nخ<br />\nمسولینی<br />\nجس جنوں نے تم سے چھنوائی ہے افریقہ کی خاک<br />\nہے وہی آزار میرا ، ہے وہی تیرا علاج۲<br />\n۲ – ایضاً ،ص ۲۲<br />\nخ<br />\nگلہ<br />\nشہروں کی شبِ تار میں تہذیب کاُ الّو<br />\nپوچھو تو اسے تیرا نشیمن بھی کہیں ہے ؟۳<br />\n۳ – ایضاً ،ص ۱۶<br />\nخ</p>\n<p>شام و فلسطین<br />\nدنیا میں اگر ہے حقِ دیرینہ کوئی چیز<br />\nانگلیس سے شکوہ ہے بجا اہلِ عرب کا۱<br />\n۱ – بیاض ہفتم ،ص ۱۷<br />\nخ</p>\n<p>محراب گل افغان کے افکار<br />\nبند۔ ۵<br />\nتہذیبِ فرنگی سے خدا تجھ کو بچائے<br />\nشام اس کی ہے روشن نہ سحر صاحبِ پر تو</p>\n<p>خ<br />\nبند۔ ۷<br />\n(ب)<br />\nجس مٹّی نے اپنے اندر پایا اپنا آپ<br />\nچاند ستارے اس مٹی کے ذرّوں پر قربان<br />\nاپنی خودی پہچان<br />\nاو غافل افغان<br />\n(ج)<br />\nجس ملّت پر فاش ہوئے ہیں وحدت کے اسرار<br />\nاس ملّت کے فرزندوں نے مارا ہر میدان<br />\nاپنی خودی پہچان<br />\nاو غافل افغان<br />\nخ<br />\nبند۔ ۱۲<br />\nدل ہاتھ نہیں آتا بے صحبتِ اہلِ دل<br />\nیہ لالۂ خود رو ہے ، اگتا ہے کنارِ جو<br />\nزور اس کا ’ید اللہیٰ‘ ، حق اس کا شہنشاہی<br />\nجو مردِ خدا توڑے بت خانۂ رنگ و بو<br />\nخ<br />\nبند۔ ۲۰<br />\nآتا نہیں راس ان کو نظّارئہ سرو و گل<br />\nپلتے نہیں گلشن میں شیران نیستانی۱<br />\n۱ – بیاض ہفتم ،۲۳ ، ۲۵ ، مسودہ ضرب کلیم : آخری صفحات<br />\nخ</p>\n<p>نظموں کے جزوی متروکات ارمغانِ حجاز (اردو)</p>\n<p>ابلیس کی مجلس شوریٰ<br />\nپانچواں مشیر<br />\nعالمِ افکار میں مثلِ سرافیل اس کا صور<br />\nعالمِ کردار میں یزداں فریب ، آدم شکار<br />\nخ<br />\nابلیس اپنے مشیروں سے<br />\nتربیت جس کی کرے میری نگاہِ تند و تیز<br />\nکون کر سکتا ہے اس تہذیب کو بے آبرو۱<br />\n۱ – بیاض ہشتم ،ص ۱۹</p>\n<p>خ</p>\n<p>مسعود مرحوم<br />\nحکایتِ غمِ فرقت بیاں کروں کیوں کر<br />\nنوا فزوں ست نہ اندازئہ بریشم عود<br />\nخودی ہے زندہ تو باقی ہے تو ، جہاں فانی<br />\nخودی ہے مردہ تو باقی یہ قید و بندِ جہات۱<br />\n۱ – بیاض ہشتم ،ص ۵۱<br />\nخ<br />\nآوازِ غیب<br />\nپیدا تو کیا ہم نے تجھے خاک سے لیکن<br />\nہیں تیرے مقابل میں فرشتے بھی عرقناک۲<br />\n۲ – ایضاً ،ص۵۳<br />\nخ</p>\n<p>غزلوں کے جزوی متروکات (بال جبریل)</p>\n<p>غزل۔ ۵<br />\nوہ نغمہ دے کہ میری لحد میں ہو جس کا شور<br />\nخواہاں نہیں میں نغمۂ مرغِ بہار کا۱<br />\n۱ – بیاض پنجم، ص ۵<br />\nخ<br />\nغزل۔ ۶<br />\nنوائے صبح گاہی نے جگر خوں کر دیا میرا<br />\nیہ برقِ بے محابا پھر مرا حاصل نہ بن جائے<br />\nوہ دل ، لاہوتیوں نے درسِ استغنا دیا جس کو<br />\nکسی معشوقِ بے پروا کا پھر محمل نہ بن جائے<br />\nفضا اک اور ہی عالم کی ہو گی سامنے میرے<br />\nمگر ڈر ہے کہ یہ بھی پردئہ محمل نہ بن جائے۲<br />\n۲ – ایضاً ،ص ۱۳<br />\nخ<br />\nغزل۔ ۱۰<br />\nتسلّی دوں تو دل کی نا امیدی اور بڑھتی ہے<br />\nعتاب آمیز تھی خلوت میں بھی تیری شکر خندی۱<br />\n۱ – بیاض پنجم،ص ۹</p>\n<p>خ<br />\nغزل ۔۱۴<br />\nٹھوکریں کھا کر خرد بھی پا گئی اپنی مراد<br />\nتھی وہ بیداری جسے خوابِ گراں سمجھا تھا میں۲<br />\n۲ – ایضاً ،ص ۲</p>\n<p>خ<br />\nغزل۔ ۱۵<br />\nتیرے بھی صنم خانے ، میرے بھی صنم خانے<br />\nیاں تیرے بتوں میں ہے اک جلوئہ یزدانی۳<br />\n۳ – ایضاً ،ص ۷</p>\n<p>خ</p>\n<p>حصہ دوم<br />\nغزل۔ ۱<br />\nنظر آئی نہ مجھ کو بو علی سینا کے دفتر میں<br />\nوہ حکمت جو کبوتر کو کرے شاہیں سے بے پروا<br />\nبدن کو اصلِ جاں سمجھا حکیمانِ فرنگی نے<br />\nحکیمِ غزنوی کہتا ہے ’ آں دون است و ایں والا ‘<br />\nخ<br />\nغلاموں کے لیے دستور جمہوری ! معاذ اللہ<br />\nغرض یہ ہے غلام اپنی غلامی سے ہو بے پروا<br />\nخودی کو گرچہ قدرت نے چھپا رکھا ہے پردوں میں<br />\nکسی مردِ خدا میں ہو بھی جاتی ہے کبھی پیدا۱<br />\n۱ – مسودہ بال جبریل، ص ۲۲<br />\nخ<br />\nغزل۔ ۳<br />\nمہ و ستارہ پہ ناداں کمند ڈال اپنی<br />\nکہ تیری خاکِ پریشاں کی زد میں ہے گردوں۲<br />\n۲ – ایضاً ،ص ۲۹<br />\nخ<br />\nغزل۔ ۴<br />\nکس کی نمود کے لیے شام و سحر ہیں سخت کوش<br />\nمرکبِ روز گار پر بارِ گراں ہے تو کہ میں۱<br />\n۱ – بیاض پنجم، ص ۱۹<br />\nخ<br />\nغزل۔ ۷<br />\nمن کی دنیا میں ہوائیں خوشگوار و بے غبار<br />\nاور اس مٹّی کی دنیا میں نہ شہر اچھّا نہ بن۲<br />\n۲ – مسودہ بال جبریل، ص ۲۹<br />\nخ<br />\nغزل۔ ۸<br />\nکبھی رہ جائے گی افرنگ کی فولاد کاری بھی<br />\nکہ ہر ملّت پہ آتا ہے زمانہ شیشہ سازی کا ۳<br />\n۳ – بیاض پنجم ،ص ۱۰<br />\nخ<br />\nغزل۔ ۱۱<br />\nاگرچہ میری جبیں پر نہیں نشانِ سجود<br />\nہزار شکر کہ یاروں کو مل گئی توفیق۴<br />\n۴ – ایضاً ،ص ۷<br />\nغزل۔ ۱۳<br />\nابو تراب ہے خیبر کشا و مرحب کش<br />\nکہاں وہ حوصلہ تجھ میں کہ تو ہے ابنِ تراب۱<br />\n۱ – بیاض پنجم،ص ۱۴<br />\nخ<br />\nغزل۔ ۱۷<br />\nعجب کیا ہے کرے آب و ہوائے جرمنی پیدا<br />\nکوئی رومی کہ افرنگی سے کہہ دے حرفِ تبریزی۲<br />\n۲ – ایضاً ،ص۷ ، مسودہ بال جبریل، ص ۳۹<br />\nخ<br />\nغزل۔ ۲۰<br />\nہے یہ منزل ہی دل پذیر ایسی<br />\nاے مسافر ترا قصور نہیں۳<br />\n۳ – بیاض پنجم، ص ۲۰<br />\nخ<br />\nغزل۔ ۲۵<br />\nنگہ بلند ، ادا دل نواز ، جاں پر سوز<br />\nیہی ہے ، اور جوانوں کی دلبری کیا ہے۴<br />\n۴ – ایضاً ،ص ۱۹<br />\nغزل۔ ۲۶<br />\nمری نوا نے کیا مجھ کو آشکار ایسا<br />\nرہی نہ بات کوئی میرے راز داں کے لیے<br />\nاگرچہ موج ہے تو سیلِ تند رو بن جا<br />\nذرا گراں بھی تو ہو ، بحرِ بیکراں کے لیے۱<br />\n۱ – بیاض پنجم،ص ۱۹ ، مسودہ، ص ۴۸</p>\n<p>خ<br />\nغزل۔ ۲۹<br />\nتہذیب کے پردے میں تعلیمِ ہوس ناکی<br />\nنازل ہوا مغرب پر فطرت کا عذاب آخر۲<br />\n۲ – ایضاً ،ص ۱۹</p>\n<p>خ<br />\nغزل۔ ۳۱<br />\nتیرا کوئی راہبر نہ میرا<br />\nہوگا کوئی ہم سفر نہ میرا۳<br />\n۳ – ایضاً ،ص ۱۷</p>\n<p>خ<br />\nغزل ۔۳۲<br />\nاقبال ، مدرسوں نے دانش تو عام کر دی<br />\nنایاب ہو گیا ہے جذبِ قلندرانہ<br />\nملّائے کم نظر نے امّت میں پھوٹ ڈالی<br />\nتسبیحِ مصطفیؐ ہے صدیوں سے دانہ دانہ۱<br />\n۱ – بیاض پنجم، ص ۱۴<br />\nخ<br />\nغزل ۔۳۴<br />\nاس پیکرِ خاکی میں بنتی ہے خودی جس دم<br />\nنخچیرِ زبوں اس کا ، دنیا کی شہنشاہی۲<br />\n۲ – ایضاً ،ص ۱۲<br />\nغزل۔ ۳۵<br />\nدلوں میں کچھ حرارت سی مجھے معلوم ہوتی ہے<br />\nکوئی پھر لے کے شاید وعدئہ دیدارِ عام آیا۳<br />\n۳ – ایضاً ،ص ۱۲<br />\nخ<br />\nغزل۔ ۳۶<br />\nوہی جامِ رحیق اب تک ، وہی اہل طریق اب تک<br />\nوہی تریاق ہے لیکن نہیں تاثیرِ تریاقی<br />\nجدا تہذیبِ حاضر سے ہے اندازِ مسلمانی<br />\nوہ ہے گفتار آفاقی ، یہ ہے کردار آفاقی۱<br />\n۱ – بیاض پنجم،ص ۱۲<br />\nخ<br />\nغزل ۳۸ :-<br />\nوطن کے سومناتی کو بتوں کا کام دیتے ہیں<br />\nکہیں اخبارِ ’ فرعونی ‘ کہیں آثارِ ’شاپوری‘۲<br />\n۲ – ایضاً ،ص ۱۱<br />\nخ<br />\nغزل۔ ۴۰<br />\nجہاں اس سے خوشتر ابھی اور بھی ہیں<br />\nابھی اے مسافر سفر اور بھی ہیں<br />\nگزر اس صنم خانۂ رنگ و بو سے<br />\nمحبت کے مندر ابھی اور بھی ہیں۳<br />\n۳ – ایضاً ،ص ۱۰<br />\nخ<br />\nغزل۔ ۴۲<br />\nعلی کے علم پہ حجّت تھی ذوالفقارِ علی<br />\nغرض کہ دعویِ صوفی ہے بے قیاس و دلیل۴<br />\n۴ – ایضاً ،ص ۹ ، مسودہ، ص ۶۱<br />\nغزل ۔۴۴<br />\nاشک جو سیلِ حوادث کو دگر گوں کر دے<br />\nابھی گردیدہ کسی دیدئہ نمناک میں ہے۱<br />\n۱ – بیاض پنجم ،ص ۸<br />\nخ<br />\nغزل۔ ۴۶<br />\nاگر رفیقِ خرد ہو نگاہِ قلبِ سلیم<br />\nتو ڈوب کر ابھر آتی ہے کشتیِ ادراک<br />\nمری نوا میں ہے ناداں ، مغوں کے پاس نہیں<br />\nوہ سرخوشی کہ میّسر ہو بے عصارئہ تاک<br />\nغمیں نہ ہو کہ جہاں کے ہیں آخری وارث<br />\nطفیلیانِ سرِ خوانِ خواجۂ لولاک۲<br />\n۲ – ایضاً ،ص ۷<br />\nغزل۔ ۴۷<br />\nیا عقل کی محرومی یا دل کی جہاں گیری<br />\nیا حیلۂ روباہی یا حملۂ شیرانہ<br />\nیا شیوئہ درویشی ، یا ہمّتِ سلطانی<br />\nیا سطوتِ سلطانی یا طبعِ فقیرانہ۳<br />\n۳ – ایضاً ،ص ۸<br />\nغزل ۔۵۴<br />\nاگرچہ پائوں میں اک تار رہ گیا باقی<br />\nبچا گئی مجھے صیّاد کی کہن دامی۱<br />\n۱ – بیاض پنجم،ص ۸<br />\nخ<br />\nغزل۔ ۵۵<br />\nخدا سے روٹھ گیا میں کہ قاسمانِ ازل<br />\nمجھے بھی دیتے تھے فرِّقباد و کیخسرو۲<br />\n۲ – مسودہ بال جبریل، ص ۷۷<br />\nخ<br />\nغزل ۔۵۶<br />\nہے کوئی اور جگہ منزلِ ہنگامۂ شوق<br />\nخانقاہیں بھی ہیں خاموش ، مساجد بھی خموش۳<br />\n۳ – ایضاً ،ص ۷۷<br />\nغزل۔ ۵۷<br />\nمیں مروّت سے رفیقِ رہِ جبریل رہا<br />\nوہ یہ سمجھا ، مری پرواز میں ہے کوتاہی۴<br />\n۴ – ایضاً ،ص ۷۷<br />\nخ<br />\nغزل۔ ۵۹<br />\nرہروِ جاںباز کی غیرتِ مردانہ دیکھ<br />\nکر نہیں سکتا قبول راحلہ و زادِ راہ۱<br />\n۱ – مسودہ بال جبریل، ص ۷۹<br />\nخ</p>\n<p>غزلوں کے جزوی متروکات (ضربِ کلیم)</p>\n<p>غزل ؎<br />\nتیری متاعِ حیات ، علم و ہنر کا سرور<br />\nمعجزئہ اہل فکر ، حجّت و برہاں کا کھیل<br />\nمعجزئہ اہل ذکر ، حجّت و برہاں سے دور۱<br />\n۱ – بیاض ہفتم ،ص ۱۲<br />\nخ<br />\nغزل ؎<br />\nدریا میں موتی ! اے موجِ بے باک<br />\nاہلِ صفا کی صحبت ہے اکسیر<br />\nہوتے ہیں اس سے عقل و نظر پاک<br />\nتلخی ہے شاید میرے ثمر میں<br />\nاس کے زہر میں ہے تاثیرِ تریاک۲<br />\n۲ – ایضاً ،ص ۱۱<br />\nخ</p>\n<p>متروکہ رباعیات<br />\nارمغانِ حجاز (اردو)</p>\n<p>رباعیات<br />\nبیابانوں میں سیل بے کراں دیکھ<br />\nفرنگی کارواں در کارواں دیکھ<br />\nبڑی ہے تیری شانِ بے نیازی<br />\nمسلمانوں کی بے پروائیاں دیکھ۱<br />\n۱ – بیاض ہشتم ،ص ۲۵<br />\nخ<br />\nکرے میری نگاہِ نکتہ بیں کیا<br />\nکھلیں اسرارِ ایمان و یقیں کیا<br />\nمسلّم کج روی میری ولیکن<br />\nیہ تیرا آسماں کج رو نہیں کیا۲<br />\n۲ – ایضاً، ص ۲۵<br />\nخ<br />\nرہ و رسمِ مقامِ دلبری سیکھ<br />\nخدائی چھوڑ کر پیغمبری سیکھ</p>\n<p>تو اے کافر نواز و مومن آزار<br />\nمحمدؐ سے مسلماں پروری سیکھ۱<br />\n۱ – بیاض ہشتم ،ص ۲۵<br />\nخ<br />\nسکوں سے کس قدر بیگانہ ہے موج<br />\nشکوہِ بحر کا پیمانہ ہے موج<br />\nنگہ رکھ مجھ کو اے بحرِ پر آشوب<br />\nکہ دریا کا متاعِ خانہ ہے موج۲<br />\n۲ – ایضاً،ص ۲۵<br />\nخ<br />\nنہ وہ ذوقِ رحیلِ صبحگاہی<br />\nنہ وہ رہبر نہ وہ منزل نہ راہی<br />\nزیاں کس کا ہے؟ تیرا یا کہ میرا؟<br />\nنہ میں باقی نہ تیری پادشاہی۳<br />\n۳ – ایضاً،ص ۲۵<br />\nخ<br />\nتری تقدیر کا صیدِ زبوں میں<br />\nعجب مشکل ہے میری ، کیا کہوں میں<br />\nکروں تسلیم اک تقصیر اپنی<br />\nگواہِ عصمتِ ابلیس ہوں میں۴<br />\n۴ – ایضاً،ص ۲۵<br />\nمجھے فقرِ یداللّٰہی عطا کر<br />\nنواہائے سحر گاہی عطا کر<br />\nمرے مولا فقیرانِ حرم کو<br />\nفقیری میں شہنشاہی عطا کر۱<br />\n۱ – بیاض ہشتم ،ص ۲۵<br />\nخ<br />\nعطا کر طاقتِ آہ و فغاں اور<br />\nنہ کر اس ناتواں کا امتحاں اور<br />\nفرنگی سے کروں دریوزئہ رزق<br />\nخدا مومن کا تو ، روزی رساں اور؟۲<br />\n۲ – ایضاً،ص ۲۵<br />\nخ<br />\nسراپا بندئہ تقلید و ظن تھا<br />\nپرستارِ اساطیرِ کہن تھا<br />\nطبیعت میں ہے شیخ اب تک برہمن<br />\nحرم جب دیر تھا ، یہ برہمن تھا۳<br />\n۳ – ایضاً،ص ۲۵<br />\nخ<br />\nکہوں میں کیا ، تجھے سب کچھ خبر ہے<br />\nعرب ہو یا عجم ، خونیں جگر ہے<br />\nبہت ( ) ہیں شام و فلسطیں<br />\nمسلماں ہند کا بے چارہ تر ہے۱<br />\n۱ – بیاض ہشتم ،ص ۲۵<br />\nخ<br />\nحدیثِ وحدتِ وصل و جدائی<br />\nبہت برتر ہے ادراک و نظر سے<br />\nگہر دریا کی گہرائی میں ہے گم<br />\nجدا ہے آب بھی تابِ گہر سے۲<br />\n۲ – ایضاً،ص ۲۵<br />\nخ<br />\nبنا خیرالامم تیرے کرم سے<br />\nہوا خوار و زبوں کس کے ستم سے<br />\nوہ صوفی جس کے خونِ گرم کی بوند<br />\nفزوں قیمت میں ہے ، تیرے حرم سے۳<br />\n۳ – ایضاً،ص ۲۵<br />\nخ<br />\nحرم سے ہیں مسلماں ناامید آج<br />\nکلیسا مست ہیں پیر و مرید آج<br />\nنہ چھیڑ افسانۂ سر مستیٔ دوش<br />\nنہ کر ذکرِ جنید و بایزید آج۴<br />\n۴ – ایضاً،ص ۲۴<br />\nحوادث سے ہوں گو خونیں جگر میں<br />\nابھی رکھتا ہوں تابِ یک نظر میں<br />\nغلامِ پیر ہوں اس میں حذر کیا<br />\nاگر بیٹھا رہوں ، بیرونِ در میں۱<br />\n۱ – بیاض ہشتم ،ص ۲۴<br />\nخ<br />\nفروغِ طلعتِ روح الامیں بخش<br />\nشکوہِ فقر و سلطانِ مبیں بخش<br />\nمرے مولا ! مسلماں کو پھر اک بار<br />\nمقامِ ’’لا اُحبّ الآ فلیں‘‘ بخش۲<br />\n۲ – ایضاً،ص ۲۴<br />\nخ<br />\nترے ہندی مسلماں کی کہانی<br />\nیہ کافر کیا کہے اپنی زبانی<br />\nغلامی ، بے یقینی ، خود فروشی<br />\nمبارک باد ، مرگِ ناگہانی۳<br />\n۳ – ایضاً،ص ۲۷<br />\nخ<br />\nیہ کیسا آسماں ، کسی زمیں ہے<br />\nجہاں مومن فقیرِ رہ نشیں ہے</p>\n<p>چمن کے خار و خس سر سبز و سیراب<br />\nنصیبِ لالہ ، شبنم بھی نہیں ہے۱<br />\n۱ – بیاض ہشتم ،ص ۲۷<br />\nخ<br />\nعجب ہے زندگی کا کارخانہ<br />\nحقیقت آج کی کل کا فسانہ<br />\nنہایت شب کی ہے صبحِ جہانتاب<br />\nغنیمت ہے تگا پوئے زمانہ۲<br />\n۲ – ایضاً،ص ۲۷<br />\nخ<br />\nکہوں کیوں کر امیرِ کارواں سے<br />\nکدھر ۱ جاتا ہوں ، آیا ہوں کہاں سے<br />\nوہ راز آخر مدینے میں ہوا فاش<br />\nچھپایا تھا جسے سارے جہاں سے۳<br />\n۳ – ایضاً،ص ۲۷<br />\nخ<br />\nہوا میں جانبِ یثرب روانہ<br />\nیہ پیری ، یہ سرودِ عاشقانہ<br />\nمثالِ مرغکِ صحرا سرِ شام<br />\nاڑا جاتا ہوں سوئے آشیانہ۴<br />\n۴ – ایضاً،ص ۲۷</p>\n<p>متروکہ قطعات ؍ رباعیات (بالِ جبریل)</p>\n<p>قطعہ<br />\nمسلم کی نبض دیکھ کے کہنے لگا طبیب<br />\nتیرا مرض ہے قلّتِ سرمایۂ حیات<br />\nرخصت ہوئی ہے زندگیِ سادئہ عرب<br />\nکچھ رہ گیا اگر تو عجم کے تکلّفات۱<br />\n۱ – صوفی، اگست ۱۹۲۶ء<br />\nقطعہ<br />\nروح الذہّب<br />\nہے دو روحوں کا نشیمن پیکرِ خاکی مرا<br />\nرکھتا ہے بیتاب دونوں کو مرا ذوقِ طلب<br />\nایک جو اللہ نے بخشی مجھے صبحِ ازل<br />\nدوسری ہے آپ کی بخشی ہوئی ’’روح الذّہب‘‘۲<br />\n۲ – سرود رفتہ، ص ۲۰۴<br />\nقطعہ<br />\nبرتر ہے مہر و ماہ و ثریّا سے شانِ مرد<br />\nیہ آب و گلِ کا کھیل نہیں ہے ، جہانِ مرد<br />\nمرنے سے خوف کیا کہ ہے ارشادِ مصطفیؐ<br />\nدنیا میں موت مرد کی ہے پاسبانِ مرد۱<br />\n۱ – بیاض، ص ۵<br />\nقطعہ<br />\nغافل مری نوائے پریشاں میں ڈوب جا<br />\nمیں نے دیا ہے تیری خودی کا تجھے سراغ<br />\nدل تیرا کر دیا متزلزل فرنگ نے<br />\nلرزا ہوا ہے تو صفتِ شعلۂ چراغ۲<br />\n۲ – ایضاً ،ص ۲۱<br />\nرباعی<br />\nمِرے سینے میں تھا سویا ہوا دل<br />\nاسے کھویا تو یوں گویا ہوا دل<br />\nمحبت صبحِ روشن ، زندگی رات<br />\nفقط بیدار ہے کھویا ہوا دل۳<br />\n۳ – ایضاً، ص۱۸<br />\nخ</p>\n<p>متفرقات</p>\n<p>(۱)<br />\nتاریخیںاور مادہ ہائے تاریخ</p>\n<p>(۲)<br />\nبدیہہ گوئی؍فردیات</p>\n<p>(۱)<br />\nتاریخیںاور مادہ ہائے تاریخ</p>\n<p>’’مختصر العروض‘‘ کی تاریخ (۱۸۹۶ئ)<br />\nمصنّف جب کہ ایسا ہو ، رسالہ کیوں نہ ہو ایسا<br />\nگہر باری تقاضا ہے مزاجِ ابرِ نیساں کا<br />\nگہر باری دکھائی کلکِ گوہر بار نے ایسی<br />\nرسالہ آپ کا سلکِ جواہر بن گیا گویا<br />\nیہ چھوٹا سا رسالہ کانِ معنی ، جانِ معنی ہے<br />\nنوا سنجانِ گلشن کی زباں پر اس کا چرچا ہے<br />\nتجلی طور کی ہے روشنائی اس کے حرفوں کی<br />\nبیاضِ صفحہ سے ظاہر ہے اعجازِ یدِ بیضا<br />\nصدائے نالۂ دل غیرتِ نظمِ فغانی ہے<br />\nمگر شورِ فغاں بلبل نے موزوں کر لیا اپنا<br />\nمصنف کا قلم یوں صفحۂ کاغذ کو کہتا ہے<br />\nکسی کا دل خزینہ ہے گہرہائے معانی کا<br />\nحسیں بیٹھے جو اپنا مصرعِ گیسو بنانے کو<br />\nرسالہ آپ کا آئینہ بن کر سامنے آیا<br />\nمصنّف اس کا جب اسکندرِ ملکِ معانی ہو<br />\nاسے کہیے جو آئینہ تو ہر صورت سے ہے زیبا<br />\nپئے سالِ اشاعت غور کی اقبال نے جس دم<br />\nزبانِ ہاتفِ غیبی ہوئی اس طور سے گویا<br />\nدکھا کر یہ کتابِ بے بہا ، دل چھین لیتا ہوں<br />\nفصاحت کا ،بلاغت کا ، لیاقت کا ، ذہانت کا<br />\nادب کے ساتھ سال طبع پھر یوں عرض کرتا ہوں<br />\nجزاک اللہ لکھا ہے ، رسالہ مختصر کیسا۱<br />\n۱۸۸۵ + ۴ + ۷ = ۱۸۹۶ء<br />\n۱ – زندہ رود جلد اول، ص ۶۱<br />\nخ<br />\n(الف) سر سید احمد خان کی تاریخ وفات ۱۳۱۵ھ/۱۸۹۸ء<br />\nاِنّیِ مُتَوفّیکَ وَ رَا فِعُکَ اِلّی و مطھِرُّکَ۲<br />\n۱۳۱۵ھ<br />\n۲ – ہمایوں اپریل ۱۹۵۳ء<br />\nخ</p>\n<p>(ب) ایضاً<br />\nکانّہ‘ مسیح’‘ لِکُلٍ مراضٍ۱<br />\n۱۳۱۵ء<br />\n۱ – سرودِ رفتہ ص ۲۱۷<br />\nخ<br />\nامیر مینائی کی وفات ۱۳۱۸ھ/۱۹۰۰ء<br />\nلِسانَ صِدقٍ فی الاّٰخِرِینَ۲<br />\n۱۳۱۸ھ<br />\n۲ – سرودِ رفتہ ص ۲۱۷<br />\nخ<br />\n’’مثنوی عقدِ گوہر‘‘ یا موتیوں کا ہار ۱۳۱۷ھ/ ۱۳۱۸ھ / ۱۹۰۰ء ، ۱۹۰۱ء<br />\n(الف)<br />\nمرحبا اے ترجمانِ مثنویِ معنوی<br />\nہست ہر شعرِ تو منظورِ نگاہِ انتخاب<br />\nاز پیٔ نظّارئہ گلدستۂ اشعارِ تو<br />\nحسنِ گویائی ز روئے خویش بردارد نقاب<br />\nبہرِ سالِ طبعِ قرآنِ زبانِ پہلوی<br />\nبلبل دل می سراید ’’تِلک آیات الکتاب‘‘<br />\n۱۳۱۷ھ<br />\n(ب)<br />\nکتابِ مولویِ معنوی را<br />\nشفیقِ ما چو در اردو رقم کرد<br />\nزباں را نقش کرد از تیرِ غفلت[کذا]<br />\nمصون چوں طائرِ بامِ حرم کرد<br />\nسروشِ دل رقم زد بہرِ تاریخ<br />\nخیابانے ز بستانے عجم کرد<br />\n۱۳۱۷ھ<br />\n(ج)<br />\nبزمِ سخن میں اہلِ بصیرت کا شور ہے<br />\nیہ نظم ہے کہ چشمِ فصاحت کا نور ہے<br />\nمیں نے کہا یہ دل سے کہ اے مایۂ ہنر<br />\nتاریخِ سالِ طبع کا لکھنا ضرور ہے<br />\nہاتف نے دی صدا سرِ اعدا کو کاٹ کر<br />\nحَقّا یہ نظم موجِ شراب طہور ہے<br />\n۱۹۰۱ – ۱ = ۱۹۰۰ء<br />\nخ</p>\n<p>(د)<br />\nمیرے مخدوم و مکرّم نے لکھی ایسی کتاب<br />\nشاہدِ لیلائے عرفاں کا جسے محمل کہیں<br />\nہے مصنّف نخلِ بندِ گلشنِ معنی اگر<br />\nمزرعِ کشتِ تمنّا کا اسے حاصل کہیں<br />\nاز پٔے تاریخ ، ہاتف نے کہا اقبال کو<br />\nزیب دیتا ہے اگر ’مرغوبِ اہلِ دل کہیں‘<br />\n۱۳۱۸ھ<br />\n(ہ)<br />\nروح فردوس میں رومی کی دعا دیتی ہے<br />\nآپ نے خوب کیا ، خوب کہا ، خوب لکھا<br />\nدرد مندان محبت نے اسے پڑھ کے کہا<br />\nنقشِ تسخیر پیٔ طالبِ مطلوب لکھا<br />\nہاتفِ غیب کی امداد سے ہم نے اقبال<br />\nبہرِ تاریخِ اشاعت ’’سخنِ خوب‘‘ لکھا<br />\n۱۳۱۸ھ<br />\nخ</p>\n<p>(و)<br />\nغیرتِ نظمِ ثریّا ہے یہ نظمِ دلکش<br />\nخوبیِ قول اسی نظم کی شیدائی ہے<br />\nفکرِ تاریخ میں ‘ میں سر بگریباں جو ہوا<br />\nکہہ دیا دل نے ’’یہ خضرِ رہِ دانائی ہے ‘‘۱<br />\n۱۹۰۱ء<br />\n۱ – باقیات اقبال ص ۴۸۰<br />\nخ<br />\nکتاب ’’شالامار باغ کی سیر‘‘ (۱۹۰۱ئ)<br />\nحسنِ سعیِ فوق را صد مرحبا<br />\nہست ہر سطرِ کتابش دل ربا<br />\nاز ’’سرِ نازش‘‘ پیٔ تاریخ او<br />\nمی سزد ’’تصویرِ باغِ جاں فزا‘‘۲<br />\n۱۸۵۱ + ۵۰ = ۱۹۰۱ء<br />\n۲ – باقیات اقبال ص ۴۸۴<br />\nخ<br />\nمحمد محبوب خان حامد کی وفات پر (۱۹۰۳ئ)<br />\nچوں چراغِ خانداں محبوب خان<br />\nگشت از دنیا سوئے جنت رواں<br />\nگفت اقبالِ حزیں سالِ رحیل<br />\nراہِ عقبے یافتہ با عزّ و شاں<br />\n۱۳۲۱ھ<br />\n۱ – اقبال ریویو، جولائی ۱۹۸۳ء ص ۱۲۷<br />\nخ<br />\nضمیمہ وطن اخبار<br />\nجو اخبار معیارِ تہذیب ہے<br />\nتو یورپ ہے پنجاب کی سرزمیں<br />\nنمود اس کی ہر روز ہونے لگی<br />\nوطن بھی تو خورشید سے کم نہیں<br />\nہوئی سالِ تاریخ کی جب تلاش<br />\nندا آئی ’’اخبار نصرت قریں‘‘۲<br />\n۱۹۰۴ء<br />\n۲ – وطن اخبار، ۲۶ فروری ۱۹۰۴ء<br />\nخ<br />\nنقرئی تمغۂ لیاقت برائے مولوی انشاء اللہ خان :مدیر وطن<br />\nمنجانب سلطان عبدالحمیدخان ثانی<br />\n۱ –<br />\nمرے یارِ مشفق ، مدیرِ وطن<br />\nہوا خواہیِ قوم میں ناصبور<br />\nزباں ان کی سرمایۂ حسنِ نثر<br />\nقلم ان کا سر چشمۂ جوئے نور<br />\nدیا بابِ عالی نے تمغا انہیں<br />\nوہ تمغا کہ ہے جس پہ زیبا غرور<br />\nیہ احساں رسولِؐ حجازی کا ہے<br />\nیہ ہے خدمتِ قوم کا سب ظہور<br />\nملا ہے جو سلطاں سے یہ امتیاز<br />\nکہی میں نے تاریخ ’’فیضِ حضور‘‘۱<br />\n۱۹۰۴ء<br />\n۱ – وطن اخبار، ۲۶ فروری ۱۹۰۴ء<br />\nخ<br />\nایضاً</p>\n<p>نمبر ۲ -دوسرا مادہ تاریخ :<br />\n’’نعمت بیکراں امیرالمومنین۲<br />\n۱۳۲۱ھ<br />\n۲ – وطن اخبار، ۲۶ فروری ۱۹۰۴ء<br />\nخ<br />\nداغ دہلوی کی وفات (۱۹۰۵ئ)<br />\n’’نواب میرزا داغ‘‘۱<br />\n۱۳۲۲ھ<br />\n۱ – باقیاتِ اقبال، ص ۴۸۳<br />\nخ<br />\nسلطان اسماعیل جان کی وفات (۱۹۰۷ئ)<br />\nاز جہاں شہزادہ اسماعیل رفت<br />\nآن امیر ابن امیر ابن امیر<br />\nاز فلک آمد بگوشِ من ندا<br />\nسالِ آں مغفور از ’’مغفور‘‘ گیر۲<br />\n۱۳۲۶ھ<br />\n۲ – ایضاً ،ص ۴۸۷<br />\nخ</p>\n<p>کلامِ فوق (۱۹۰۹ئ)<br />\nجب چھپ گیا مطبع میں یہ مجموعۂ اشعار<br />\nمعلوم ہوا مجھ کو بھی حالِ نضرِ فوق<br />\nشستہ ہے زباں ، جملہ مضامین ہیں عالی<br />\nتعریف کے قابل ہے خیالِ نضرِ فوق<br />\nتاریخ کی مجھ کو جو تمنا ہوئی اقبال<br />\nہاتف نے کہا لکھ دے ’’ کمالِ نضرِ فوق‘‘۱<br />\n۱۳۲۷ھ<br />\nخ<br />\n۱ – ایضا ،ص ۴۸۵<br />\nمیاں شاہ نواز کی رسمِ نکاح پر<br />\nرونقِ بزمِ احبّا شہ نواز<br />\nکاخِ جاہِ او فلک بنیاد باد<br />\nزینتِ گیتی بماند تا ابد<br />\nشمعِ عمرش از ہوا آزاد باد<br />\nدشمناں را خارِ پہلو عیشِ او<br />\nبر لبِ ما ’شاد باد آباد باد‘<br />\nقمریِ دولت تہِ دام آورد<br />\nبلبل اقبال را صیّاد باد<br />\nبہر سالِ عقدِ او آمد ندا<br />\n’خانۂ فرخندہ اش آباد باد‘۲<br />\n۱۹۱۱ء<br />\nخ<br />\n۲ – وطن اخبار، ۲۶ فروری ۱۹۰۴ء</p>\n<p>وفات ظہیر دہلوی (۱۹۱۱ئ)<br />\n’’زبدئہ عالم ظہیرِ دہلوی‘‘۱<br />\n۱۳۲۹ھ<br />\n۱ – سرودِ رفتہ ،ص ۲۱۸<br />\nخ<br />\nقطعہ تاریخِ وفات شیخ عبدالحق مرحوم (۱۹۱۳ئ)<br />\nچوں میٔ جامِ شہادت شیخ عبدالحق چشید<br />\nبادِ برخاکِ مزارش رحمتِ پروردگار<br />\nباعزیزاں داغِ فرقت داد در عینِ شباب<br />\nآستین ہا از دُرِ اشکِ غمش سرمایہ دار<br />\nبندئہ حق بود و ہم خدمت گزارِ قومِ خویش<br />\nسالِ تاریخِ وفاتِ او ز ’’غفران‘‘ آشکار۲<br />\n۱۳۳۱ھ<br />\n۲ – ایضاً ،ص ۲۲۱<br />\nخ<br />\nتاریخِ وفات شبلی نعمانی (۱۹۱۴ئ)<br />\n’’امام الہند والا نثراد شبلی طاب ثراہ‘‘۳<br />\n۱۳۳۲ھ<br />\n۳ – باقیاتِ اقبال، ص ۴۹۵<br />\nتاریخی نامِ فرزندِ کشن پرشاد (۱۹۱۴ئ)<br />\n’’عالم پناہ مہاراجہ عالمگیر پرشاد‘‘۱<br />\n۱۳۳۴ھ<br />\n۱ – باقیاتِ اقبال،ص ۴۹۶<br />\nخ<br />\nکوتوالی لاہور کی تعمیر کی تاریخ (۱۹۱۵ئ)<br />\n’’عمارتِ فرّخ فرجام‘‘۲<br />\n۱۹۱۵ء<br />\n۲ – صحیفہ ،مارچ؍ اپریل ۱۹۷۸ء<br />\nخ<br />\nوفاتِ نواب وقار الملک ۱۹۱۷ء<br />\nنواب وقار الملک و ملت<br />\nافشاند سوئے جناں رکابش<br />\nبر لوحِ مزارِ او نوشتم<br />\nانجام بخیر – باخطابش<br />\n’’وقار الملک انجام بخیر‘‘(۲ ) ۱۳۳۵ء<br />\n۳ – سرودِ رفتہ ،ص ۲۲۲<br />\nخ</p>\n<p>(الف) جسٹس میاں محمد شاہ دین ہمایوں کی وفات پر (۱۹۱۸ئ)<br />\nدر گلستانِ دہر ہمایونِ نکتہ سنج<br />\nآمد مثالِ شبنم و چوں بوئے گل رسید<br />\nمی جست ’’عندلیبِ خوش آہنگ سالِ فوت<br />\n۱۳۳۶ھ<br />\n’’علامہ فصیح‘‘ ز ہر چار سو شنید۱<br />\n۳۳۴ × ۴ = ۱۳۳۶ھ<br />\n۱ – ایضاً، ص ۲۱۶ ، باقیات اقبال، ص ۴۸۸<br />\nخ<br />\n(ب) ایضاً (۱۹۱۸ئ)<br />\nچو سالِ فوتِ ہمایوں دلِ حزیں می جست<br />\nز ہشت خلد ندایم رسید ’’المومن‘‘۲<br />\n۱۶۷ × ۸ = ۱۳۳۶ھ<br />\n۲ – ایضاً ،ص ۲۱۸<br />\nخ<br />\nقطعہ تاریخِ وفاتِ سید نادر حسین تحصیلدار بھیرہ (۱۹۱۹ئ)<br />\nسیّد والا نسب نادر حسین<br />\nدر رہِ صدق و صفا جولانگرے<br />\nچو جدِ خود از جہاں مظلوم رفت<br />\nآں گروہِ صادقاں را سرورے<br />\nگفت ہاتف مصرعِ سالِ رحیل<br />\n’’کُشّت سیّد را یزیدے کافرے‘‘۱<br />\n۱۳۳۷ھ<br />\n۱ – باقیاتِ اقبال ،ص ۴۸۹<br />\nخ<br />\nذوالفقار گنج لدھیانہ (۱۹۲۱ئ)<br />\nبانیِ ایں خوش بنا سر ذوالفقار<br />\nسالِ تعمیرش ز ہاتف خواستند<br />\nاز فلک تاریخ چوں شبنم چکید<br />\n’’بر زمیں خلدِ بریں آراستند‘‘۲<br />\n۱۹۲۱ء<br />\n۲ – ایضاً ،ص ۴۹۰<br />\nخ<br />\nتاریخِ مسجد داتا گنج بخش (۱۹۲۱ئ)<br />\nسالِ بنائے حرمِ مومناں<br />\nخواہ ز جبریل و ز ہاتف مجو</p>\n<p>چشم بہ ’’المسجد الاقصیٰ‘‘ فگن<br />\n’’الذّی بارکہ‘‘ ھم بگو۱<br />\n۱۳۴۰ھ<br />\n۱ – باقیاتِ اقبال ،ص ۴۹۰<br />\nخ<br />\nتاریخِ شکست ِیونان (۱۹۲۲ئ)<br />\n’’خاتمۂ خسروی‘‘<br />\n۱۹۲۲ء<br />\n۲ – چودھری محمد حسین (ڈائری)<br />\nخ<br />\nتاریخِ آزادیِ ترکستان (۱۹۲۲ئ)<br />\nغیب بینیِ انور۳<br />\n۱۳۴۱ھ<br />\n۳ – ایضاً<br />\nخ<br />\nتاریخِ فتحِ سمرنا (۱۹۲۲ئ)<br />\nشاخِ ابراہیم را نم مصطفیٰؐ<br />\nسالِ فتحش ’’اسم اعظم مصطفیٰ‘‘۴<br />\n۱۳۴۲ھ<br />\n۴ – مکاتیبِ گرامی، ص ۲۲۱<br />\nخ<br />\nقطعہ وفاتِ پیر سید حیدر شاہ(۱۹۲۲ئ)<br />\nہر کہ برخاکِ مزارِ پیر حیدر شاہ رفت<br />\nتربتِ او را زمینِ جلوہ ہائے طور گفت<br />\nہاتف از گردوں رسید و خاکِ او را بوسہ داد<br />\nگفتمش سالِ وفاتِ او بگو ’’مغفور‘‘ گفت۱<br />\n۱۳۲۶ھ<br />\n۱ – سرودِ رفتہ ،ص ۲۴۶<br />\nخ<br />\nمہاراجا کشن پرشاد کے صدر اعظم ہونے پر (اکتوبر ۱۹۲۲ئ)<br />\nصدرِ اعظم گشت شادِ نکتہ سنج<br />\nناوکِ او دشمناں را سینہ سفت<br />\nسالِ ایں معنی سروشِ غیب داں<br />\n’’جانِ سلطاں سرکشن پرشاد‘‘ گفت۲<br />\n۱۳۴۱ھ<br />\n۲ – ایضاً ،ص ۲۲۰<br />\nخ<br />\nتاریخ وفات بیگم میاں احمد یار دولتانہ (۱۹۲۴ئ)<br />\nرختِ سفر چو مادرِ ممتاز بست و رفت<br />\nزیں کارواں سرائے سوئے منزلِ دوام<br />\nپرُسیدم از سروش ز سالِ رحیلِ او<br />\nگفتۂ بگو کہ ’’تربتِ او آسماں مقام‘‘۱<br />\n۱۳۴۲ھ<br />\n۱ – باقیات اقبال، ص ۴۹۱<br />\nخ<br />\nتاریخِ وفات مختار بیگم (۱۹۲۴ئ)<br />\nاے دریغا ز مرگِ ہم سفرے<br />\nدلِ من در فراقِ او ہمہ درد<br />\nہاتف از غیب داد تسکینم<br />\nسخنِ پاکِ مصطفی آورد<br />\nبہر سالِ رحیلِ او فرمود<br />\n’’بشہادت رسید و منزل کرد‘‘۲<br />\n۱۳۴۳ھ<br />\n۲ – ایضاً:ص ۴۹۲</p>\n<p>خ</p>\n<p>تاریخِ وفات پروفیسر ای – جی برائون (۱۹۲۶ئ)<br />\nنازشِ اہلِ کمال ، ای جی برون<br />\nفیضِ او در مغرب و مشرق عمیم<br />\nمغرب اندر ماتمِ او سینہ چاک<br />\nاز فراقِ او دلِ مشرق دو نیم<br />\nتا بہ فردوسِ بریں ، ماوٰی گرفت<br />\nگفت ہاتف ’’ذالک الفوز العظیم‘‘۱<br />\n۱۹۲۶ء<br />\n۱ – باقیات اقبال ،ص ۴۹۳<br />\nخ<br />\nتاریخِ وفات مولوی میر حسن (۱۹۲۹ئ)<br />\n’’ما ارسلنٰک اِلّا رحمتہ لّلعالمین‘‘۲<br />\n۱۳۴۸ھ<br />\n۲ – ذکرِ اقبال ،ص ۲۸۹<br />\nخ<br />\nوالدِ ماجد کے انتقال پر (۱۹۳۰ئ)<br />\nپدر و مرشدِ اقبال ازیں عالم رفت<br />\nما ھمہ راہرواں ، منزلِ ما ملکِ ابد<br />\nہاتف از حضرتِ حق خواست دو تاریخ رحیل<br />\nآمد آواز ’’ اثر رحمت‘‘ و ’’آغوشِ لحد‘‘۳<br />\n۱۳۴۹ھ ۱۳۴۹ھ<br />\n۳ – باقیاتِ اقبال، ص ۴۹۳<br />\nخ<br />\nوفات منشی محبوب عالم پیسہ اخبار (۱۹۳۳ئ)<br />\nسحر گاہاں بہ گورستاں رسیدم<br />\nدر آں گورے پُر از انوار دیدم<br />\nز ہاتف سالِ تاریخش شنیدم<br />\n’’معلّیٰ تربتِ محبوبِ عالم‘‘۱<br />\n۱۳۵۱ھ<br />\n۱ – باقیاتِ اقبال ،ص۴۹۴<br />\nخ<br />\nوفات لیڈی شہاب الدین (۱۹۳۵ئ)<br />\nچو رختِ سفر بست سردار بیگم<br />\nازیں دارِ فانی سوئے باغِ جنّت<br />\nبہ پس ماندگاں تلخ شد زندگانی<br />\n’’ہجومِ غم و رنج‘‘ شد سالِ رحلت<br />\nسنِ عیسوی خواستم چوں ز ہاتف<br />\nبگفتا ’’بریں تربتِ پاک رحمت‘‘۲<br />\n۱۹۳۵ء<br />\n۲ – ایضاً ،ص۴۹۴<br />\nخ</p>\n<p>تاریخِ وفات سردار بیگم : والدہ جاوید اقبال ۱۹۳۵ء<br />\nراہی سوئے فردوس ہوئی مادرِ جاوید<br />\nلالے کا خیاباں ہے مرا سینۂ پرُ داغ<br />\nہے موت سے مومن کی نگہ روشن و بیدار<br />\nاقبال نے تاریخ کہی ’’سرمۂ ما زاغ‘‘۱<br />\n۱۳۵۴ھ<br />\n۱ – باقیاتِ اقبال ،ص۴۹۴<br />\nخ<br />\nنادرہ مسعود کی پیدائش پر (۱۹۳۷ئ)<br />\nراس مسعودِ جلیل القدر کو<br />\nجو کہ اصل و نسل میں مجدود ہے<br />\nیاد گارِ سیّدِ والا گہر<br />\nنورِ چشمِ سیّدِ محمود ہے<br />\nراحتِ جان و جگر دختر ملی<br />\nشکرِ خالق ، منّتِ معبود ہے<br />\nخانداں میں ایک لڑکی کا وجود<br />\nباعثِ برکاتِ لا محدود ہے</p>\n<p>کس قدر برجستہ ہے تاریخ بھی<br />\n’’باسعادت دخترِ مسعود ہے‘‘(۱)<br />\n۱۹۳۷ء<br />\n۱ – باقیاتِ اقبال ،ص ۴۹۶<br />\nخ</p>\n<p>(۲)<br />\nبدیہہ گوئی؍فردیات</p>\n<p>اس کی برداشت بھی دشواری ہے (میر حسن)<br />\n۔۔۔۔۔۔۔ترا احسان بہت بھاری ہے۔۔۔۔۔۔۔۔۔ (اقبال۱)<br />\n۱ – زندہ رود ،جلد اوّل، ص ۶۱<br />\nخ<br />\nدل میں آئی جو تقی کے تو کبوتر پالے<br />\nجمع لا لا کے کیے ، لال ، ہرے مٹیالے<br />\nان میں ایسے ہیں جو ہیں پہروں کو اڑنے والے<br />\n– – – – – – – – – –<br />\nاب یہ ہے حال کہ آنکھیں ہیں کہیں ، پائوں کہیں<br />\nپائوں کے نیچے نہ معلوم زمیں ہے کہ نہیں۲<br />\n۲ – ہمایوں ،اپریل ۱۹۵۳ء<br />\nخ<br />\nمشہور زمانے میں ہے نامِ حالی<br />\nمعمور میٔ حق سے ہے جامِ حالی<br />\nمیں کشورِ شعر کا نبی ہوں گویا<br />\nنازل ہے مرے لب پہ کلامِ حالی۱<br />\n۱ – سرود رفتہ ،ص ۲۰۱<br />\nخ<br />\nاس کے عارض پر سنہری بال ہیں<br />\nہو طلائی استرا اس کے لیے۲<br />\n۲ – اقبال از عطیہ بیگم، ترجمہ: ضیاء الدین، ص ۲۹<br />\nخ<br />\nغنیمت ہے نوّاب صاحب کی محفل<br />\nگھڑی بھر میں اس جا نہ ہم ہیں ، نہ تم ہو۳<br />\n۳ – روایات ِاقبال، ص ۱۵۶<br />\nخ<br />\nچھوٹے میاں نے گوند نکالی درخت سے<br />\nاور ہو گی ان کی شادی کسی نیک بخت سے۴<br />\n۴ – ذکر ِاقبال ،ص ۲۶۶<br />\nخ</p>\n<p>ہر چیز تو ہے منع ہمیں اے طبیبِ عشق<br />\nکیا ضعف ہو زیادہ تو غش بھی نہ کھائیں ہم۱<br />\n۱ – جنگ، ۲۴ اپریل ۱۹۶۷<br />\nپنجاب کی کشتی کو دیا اس نے سہارا<br />\nتابندہ ہمیشہ رہے ہیلی کا ستارہ۲<br />\n۲ – باقیاتِ اقبال ،ص ۵۰۲<br />\nخ<br />\nیہ بھی ترا کرم ہے کہ نقرس دیا مجھے<br />\nصحّت میں گو فقیر ، مرض میں امیر ہوں۳<br />\n۳ – مکاتیب بنام گرامی، ص ۲۴<br />\nخ<br />\nشور اتنا ہے کہ قصّابوں کی ہو جیسے برات<br />\nآئیے لاہور کے لوگوں کا جلسہ دیکھیے۴<br />\n۴ – مظلوم اقبال ،ص ۱۲۵<br />\nخ<br />\nہے میری زباں پر یہ دعا چور ہو ایسا<br />\nاکبر کی دکاں پر نہ کوئی شور نظر آئے۵<br />\n۵ – روایات ِاقبال ،ص ۱۸۲<br />\nخ<br />\nوہ ایسی پارسا ہے ہر قدم سجدے میں رہتی ہے<br />\nزباں خاموش رکھتی ہے مگر ہر بات کہتی ہے۱<br />\n۱ – اقبال درونِ خانہ ،ص ۷۳<br />\nاثر یہ تیرے اعجازِ مسیحائی کا ہے اکبر<br />\nالہ آباد سے لنگڑا چلا ، لاہور تک پہنچا۲<br />\n۲ – صحیفہ، اقبال نمبر ۱۹۷۸، ص ۱۹۷<br />\nخ<br />\nنکالا ہے فقیرا خاں نے اخبار<br />\nکرے گا منکشف اسرارِ سرحد۳<br />\n۳ – روایت – م – ش (راقم الحروف)<br />\nخ<br />\nمشترکہ شعر<br />\nغیر سے ہے بس کہ اس کی رسم و راہ (ظفر علی خان)<br />\nبے حیا موٹر ہے محسن شاہ کی(اقبال)۴<br />\n۴ – چمنستان از ظفر علی خان، ص ۱۳۵<br />\nخ<br />\nچلبلی ، شوخ ، طرحدار ، نرالی مل جائے<br />\nنوجواں مرتے ہیں جس پر وہی ’بالی‘ مل جائے۵<br />\n۵ – روز گارِ فقیر، جلد اوّل، ص ۱۰۱<br />\nخ<br />\nنگاہ ہے پردہ سوز میری ، نقاب کیسا ، حجاب کیسا<br />\nتمہاری ان پردہ بندیوں کا ، ملا ہے تم کو جواب کیسا۱<br />\n۱ – اقبال اور بھوپال، ص ۷۶<br />\nعالمِ جوشِ جنوں میں ہے روا کیا کیا کچھ<br />\nکہیے کیا حکم ہے ؟ دیوانہ بنوں یا نہ بنوں۲<br />\n۲ – اقبال از عطیہ بیگم<br />\nخ<br />\nکیا خوب یہ عالم ہے ، ادھر مد ہے ادھر جذر<br />\nاک ہاتھ میں دستور ہے اک ہاتھ میں ہے نذر۳<br />\n۳ – سالنامہ احسان، لاہور ۱۹۳۷ء<br />\nخ<br />\nیہ مکتب ، یہ اسکول ، یہ پاٹھ شالے<br />\nیہ تکیے ، یہ مندر ، یہ گرجے ، شوالے<br />\nیہ پنڈت ، یہ بنیئے ، یہ ملّا ، یہ لالے<br />\nیہ سب پیٹ ہیں اور ہم تر نوالے<br />\nخ<br />\nغریبوں کا دنیا میں اللہ والی<br />\nوطن کیا ہے اک نوع سرمایہ داری<br />\nبڑے سیٹھ ہیں قوم کے یہ بھکاری<br />\nوہ دیکھو چلی آ رہی ہے سواری<br />\nنئے جال لائے پرانے شکاری<br />\nغریبوں کا دنیا میں اللہ والی۱<br />\n۱ – اوراقِ گم گشتہ، ص ۵۳<br />\nتماشا تو دیکھو کہ دوزخ کی آتش<br />\nلگائے خدا اور بجھائے محمدؐ<br />\nتعجب تو یہ ہے کہ فردوسِ اعلیٰ<br />\nبنائے خدا اور بسائے محمدؐ۲<br />\n۲ – نوادرِ اقبال ،ص ۲۵</p>\n<p>خ<br />\nنہیں ہے بہرِ اظہارِ وغا لازم نمود اصلا<br />\nکہ بحرِ شعر میں پانی نہیں مطلق مگر رَو ہے<br />\nحصولِ جاہ و عزّت جس وفاداری کا مقصد ہو<br />\nوہ جنسِ ناروا گندم نہیں، گندم نما جو ہے<br />\nملے گی تشنۂ عزّت کو کب اعزاز کی قفلی<br />\nمہینہ جون کا ہے اور یہ سرگرمِ تگ و دو ہے<br />\nنہیں ہوتے ہیں لیڈر ان میں پیدا قابلیّت سے<br />\nمسلمانوں میں یہ مخلوق مثلِ سبزہ خود رو ہے<br />\nخوشامد نے جلا ڈالا ہے خود داری کے خرمن کو<br />\nذرا سی شمع ہے کم بخت اور کتنی بڑی لو ہے<br />\nپرانی روشنی میں دیکھ لو ، ہے پختگی کیسی<br />\nکہ پہلے دن سے مہر و ماہ میں قائم وہی ضو ہے۱<br />\n۱ – مہک ، اقبال نمبر ۷۵-۱۹۷۴ء ،ص ۲۷<br />\nخ<br />\nپختگی جس کا نتیجہ ہو وہ خامی اچھی<br />\nاپنا مدّاح ہو سلطاں تو غلامی اچھی۲<br />\n۲ – بیاضِ اعجاز ،ص ۱۲۲<br />\nخ<br />\nعرصۂ محشر میں میری خوب رسوائی ہوئی<br />\nداورِ محشر کو اپنا راز داں سمجھا تھا میں۳<br />\n۳- ملفوظاتِ اقبال، ص ۲۴۸<br />\nخ<br />\nدوزخ کے کسی طاق میں افسردہ پڑی ہے<br />\nخاکسترِ اسکندر و چنگیز و ہلاکو۴<br />\n۴ – تفہیمِ اقبال ،ص ۲۰۱<br />\nخ<br />\nجنابِ فوق نے چھپوا دیا کلام اپنا<br />\nعروج پر ہوئی اب شان و شوکتِ اردو۵<br />\n۵ – نغمۂ گلزار : فوق ،ص ۱۲<br />\nلوگ کہتے ہیں مجھے راگ کو چھوڑو اقبال<br />\nراگ ہے دین مرا ، راگ ہے ایماں میرا۱<br />\n۱ – دانائے راز، از: سید نذیر نیازی، ص ۵۰<br />\nکہہ دو یہ کوہکن سے کہ مرنا نہیں کمال<br />\nمر مر کے ہجرِ یار میں جینا کمال ہے۲<br />\n۲ – ماہ نو ، اقبال نمبر ۱۹۷۷ء ص ۳۵۵<br />\nخ<br />\nگر اے شبِ سیہ تجھے حسرت ہے نام کی<br />\nکچھ قرض مانگ لے مرے بختِ سیاہ سے۳<br />\n۳ – سرودِ رفتہ ،ص ۲۴۶<br />\nخ<br />\nدورِ گردوں میں نمونے سیکڑوں تہذیب کے<br />\nپل کے نکلے مادرِ ایّام کی آغوش میں۴<br />\n۴ – نوادرِ اقبال ،ص ۲۹۹<br />\nخ<br />\nاے عدم کے رہنے والو تم جو یوں خاموش ہو<br />\nمے وہ کیسی ہے ، نشے میں جس کے تم بے ہوش ہو۵<br />\n۵ – ایضاً<br />\nخ<br />\nکیسی حجّت خیز ہے ظلمت فروشی کی یہ رات<br />\nدن کے ہنگاموں کا ہے مدفن، خموشی کی یہ رات۱<br />\n۱ – ایضاً<br />\nخ<br />\nپروانہ سوئے شمع نہ قسمت کو رو کے آئے<br />\nذوقِ تپش سے بزم میں آزاد ہو کے آئے۲<br />\n۲ – نوادرِ اقبال ،ص ۲۹۹<br />\nخ<br />\nبناوٹ کی بے اعتنائی کے صدقے<br />\nبڑے کام آیا مجھے دور رہنا – – – -۳<br />\n۳ – اقبال کی شگفتہ مزاجی، ص ۵۵<br />\nخ<br />\nاقبال میرے نام کی تاثیر دیکھیے<br />\nمیں جس کے ساتھ ہوں اسے ممکن نہیں شکست۴<br />\n۴ – سرودِ رفتہ ،ص ۲۱۱<br />\nخ<br />\nرومال کے لباس میں ابر آ کے بارہا<br />\nپانی پیا کیا مری چشمِ زلال سے —۵<br />\n۵ – باقیاتِ اقبال طبع سوم، ص ۵۰۱<br />\nخ<br />\nیہ مانا قصّۂ غم سے تمہارا جی بہلتا ہے<br />\nسنائیں تم کو اپنے دردِ دل کی داستاں کب تک۱<br />\n۱ – علمِ مجلسی حصہ سوم ،ص ۶۱<br />\nنمود تیری نمود اس کی ، نمود اس کی نمود تیری<br />\nخدا کو تو بے حجاب کر دے ، خدا تجھے بے حجاب کر دے۲<br />\n۲ – رسالہ، کارواں، سالنامہ ۱۹۳۴ء<br />\nخ<br />\nاک پائوں عدم کو کیوں نہ جاتا اقبال<br />\nتھا اہلِ فنا کو اشتیاقِ پابوس – – – – -۳<br />\n۳ – شاہکار ، تاجور نمبر، ص ۲۳۴<br />\nخ<br />\nکہسار کی رفعت سے اترتی ہوئی ندّی<br />\nدھو دھو کے چٹانوں کو گزرتی ہوئی ندّی۴<br />\n۴ – بیاضِ اوّل<br />\nخ<br />\nروز منبر پر سنا کرتے تھے کعبے کی صفت<br />\nجاکے جب دیکھا تو اک اجڑا ہوا بت خانہ تھا۵<br />\n۵ – بیاضِ اعجاز ،ص ۱۷<br />\nخ<br />\nحق میں آزادوں کے ہے قیدِ تعلق کیمیا<br />\nبن گئی گوہر جو موجِ آب ، زندانی ہوئی۱<br />\n۱ – روز گارِ فقیر، جلد دوم ، ص ۳۰۵<br />\nخ<br />\nحریفِ بادہ کشانِ فرنگ کیا ہوگا<br />\nفقیہِ شہر کہ صوفی سے کھا گیا ہے شکست۲<br />\n۲ – بیاضِ پنجم<br />\nخ<br />\nخرد میں نور ترا ، دل میں ہے سرور ترا<br />\nوہاں حضور ہے تیرا ، یہاں حضور ترا۳<br />\n۳ – بیاضِ پنجم<br />\nخ<br />\nغزالانِ حرم تجھ کو مبارک<br />\nمجھے شیرِ حرم کی جستجو ہے۴<br />\n۴ – بیاضِ ہشتم<br />\nخ</p>\n<p>ضمیمہ جات</p>\n<p>(الف) نو دریافت کلامِ اقبال<br />\n(ب) تحقیق طلب : کلام اقبال<br />\n(ج) اقبال کا الحاقی کلام</p>\n<p>ؑضمیمہ الف</p>\n<p>نو دریافت کلامِ اقبال</p>\n<p>راقم الحروف کی تحقیق ۱۹۹۰ء میں مکمل ہوئی ہے ۔ اس کام کی تکمیل کے بعد جو کلام منظرِ عام پر آیا ہے اُسے اس حصہ میں شامل کیا جا رہا ہے۔</p>\n<p>(۱): ہمت<br />\nآ ہمت مردانہ جگر میں تری جا ہے<br />\nمت آنکھ چُرا مجھ سے اگر شرطِ وفا ہے<br />\nتو ہو مرے ہمراہ تو پروا مجھے کیا ہے؟<br />\nسایہ ترے شہپر کا بہ از بالِ ہما ہے<br />\nتو فضل الٰہی کی نشانی ہے جہاں میں<br />\nہر بزم میں چرچا ہے ترا کون و مکاں میں<br />\nاحباب اٹھو ہمتِ مردانہ وہ آئی<br />\nہمراہ لیے شوکت شاہانہ وہ آئی<br />\nاب پھینک دو کچکول گدایانہ وہ آئی<br />\nکس ٹھاٹھ سے آتی ہے عروسانہ وہ آئی<br />\nمردوں سے تو ملنے میں اُسے عار نہیں ہے<br />\nنامرد سے البتہ سروکار نہیں ہے<br />\nہم مردِ توانا ہیں کوئی ھیز نہیں ہیں<br />\nدنیا میں گئی گذری ہوئی چیز نہیں ہیں<br />\nآزاد ہیں پابستۂ دہلیز نہیں ہیں<br />\nسلِ بٹے سے پِس جائیں وہ گشنیز نہیں ہیں<br />\nکیوں بحرِ حمیّت نہ بہت جوش میں آئے<br />\nجب ہمتِ مردانہ خود آغوش میں آئے<br />\nاب کام جو کرنا ہے وہ مردانہ کریں گے<br />\nہر حال میں برتائو شجاعانہ کریں گے<br />\nمحنت سے علاجِ دل دیوانہ کریں گے<br />\nاندوہ کی تکلیف کی پروا نہ کریں گے<br />\nرہتا نہیں اندوہ جہاں حسنِ عمل ہے<br />\nمردوں کی بلا دور یہ مشہور مِثل ہے<br />\nہم مرد ہیں غیروں کا سہارا نہیں لیتے<br />\nپیراک ہیں دریا کا کنارا نہیں لیتے<br />\nجو شیر ہیں صید اور کا مارا نہیں لیتے<br />\nہو آہوئے مشکیں کہ چکارا نہیں لیتے<br />\nلالچ کی نگاہوں سے نظر تک نہیں کرتے<br />\nاس راہِ دنائت سے گذر تک نہیں کرتے<br />\nہم مرد ہیں محنت سے کبھی جی نہ چرائیں<br />\nاوقاتِ معین میں ہر اک کام پہ آئیں<br />\nبیکار نہ بیٹھیں کبھی بے کار نہ جائیں<br />\nہمت یہ رہے دوسروں کا ہاتھ بٹائیں<br />\nمفلس ہوں تو کچھ غم نہیں ہمت رہے عالی<br />\nبلّور سے بہتر ہے مرا جام سفالی<br />\nہے نانِ جویں مرغ و مزعفر سے زیادہ<br />\nکمبل ہے مرا خلعت پر زر سے زیادہ<br />\nٹوپی ہے مری تاج سکندر سے زیادہ<br />\nوسعت مرے گھر کی مجھے کشور سے زیادہ<br />\nہے دولتِ جاوید پیسنے کی کمائی<br />\nآئینے سے اعلیٰ ہے مرے دل کی صفائی<br />\nہم دولتِ قاروں کے لیے جھوٹ نہ بولیں<br />\nاور ملک فریدوں کے لیے جھوٹ نہ بولیں<br />\nعشقِ لبِ میگوں کے لیے جھوٹ نہ بولیں<br />\nیاد قد موزوں کے لیے جھوٹ نہ بولیں<br />\nاندوختہ عنبر کو چھونے سے غرض کیا<br />\nمردوں کے لیے خواہش بے جا کا مرض کیا<br />\nاک دانہ میّسر ہو تو ، ہم بانٹ کے کھائیں<br />\nافسردہ لئیموں کی طرح منہ نہ بنائیں<br />\nمحسن ہیں پر احسان کسی کا نہ اٹھائیں<br />\nلینی ہمیں بس ہیں تو ضعیفوں کی دعائیں<br />\nعمر یست دلِ ناز کہ ایں ولولہ دارد<br />\nنامردی و مردی قدمے فاصلہ دارد</p>\n<p>رسالہ مجلسِ کشمیری مسلمانان ، لاہور : اکتوبر ۱۸۹۶، دریافت افضل حق قرشی مشمولہ : اقبالیات ، جولائی ۔ ستمبر ۱۹۹۶ء ص ۱۳۶</p>\n<p>(۲): غزل<br />\nدلدادئہ ہوائے فصلِ بہار ہوں میں<br />\nہمہ اشتیاق ہوں میں ہمہ انتظار ہوں میں<br />\nکچھ اس ادا سے اڑ کر میں سوئے دام آیا<br />\nصیّاد کہہ رہا ہے تیرا شکار ہوں میں<br />\nنازک مزاجیاں تو میرے جنوں کی دیکھو<br />\nزنجیر جوئے موجِ باد بہار ہوں میں<br />\nکیا کام لے رہا ہوں اے خضر ! زندگی سے<br />\nجاں در ہوائے ذوقِ خوابِ مزار ہوں میں<br />\nگلگیر کے ستم کا کھٹکا نہیں ہے مجھ کو<br />\nاے بزمِ زندگانی ! شمع مزار ہوں میں<br />\nواماندگی کرشمہ اپنا اُسے نہ سمجھے<br />\nلذت چشِ خراش ہر نوک خار ہوں میں<br />\nاے اشک چشم پرخوں یہ ربط چھٹ نہ جائے<br />\nمیری بہار تو ہے تیری بہار ہوں میں<br />\nزادعمل نہیں ہے محشر کا سامنا ہے<br />\nہاں اے لبِ شفاعت امیدوار ہوں میں<br />\nزاہد نہیں جو مجھ کو جنت کی آرزو ہو<br />\nاے خاکِ پاک یثرب تیرا غبار ہوں میں<br />\nصدقے ہوں جس پہ گلشن نکلا وہ پھول تجھ سے<br />\nاے گلستانِ یثرب تیرے نثار ہوں میں<br />\nاقبال عشق کی یہ ساری کرامتیں ہیں<br />\nصدقے ہوں سو(۱۰۰) تبسّم جب اشکبار ہوں میں<br />\nاودھ پنج ، ۷ اپریل ۱۹۰۴ء ص ۶ : بحوالہ<br />\nکلام اقبال (نادر و نایاب رسالوں کے آئینے میں از ڈاکٹر اکبر حیدری ، ص ۴۵۱<br />\nاقبال کا ایک نو دریافت شعر<br />\nعلامہ درد گردہ کے علاج کے لیے جب دہلی گئے تو وہاں یہ شعر نازل ہوا<br />\nعجیب ہیں مغفرت کی راہیں کہ اُس نے روز حساب مجھ سے<br />\nکوئی نہ ایسا سوال پوچھا کہ جو مجھے لا جواب کر دے</p>\n<p>غیر مطبوعہ رسالہ الکوثر : جلد ۳ نمبر ۱ ، ص ۲۸ مخزونہ محمود فیضانی لائبریری ایبٹ آباد<br />\nایک نو دریافت شدہ نظم<br />\n’’تاج محل‘‘<br />\nچشم بینا ! روضہ ٔ ممتاز کی تعمیر دیکھ<br />\nسنگِ مرمر میں کبھی تخیل کی تصویر دیکھ<br />\nدیکھ نور افشانیٔ گنبد شبِ مہتاب میں<br />\nہے لب جمنا پہ گویا مہر روشن خواب میں<br />\nخ<br />\nاللہ اللہ ! کس قدر عجیب سا منظر ہے یہ<br />\nواقعی صنائع انسانی سے بالاتر ہے یہ<br />\nبن کے جمنا کے کنارے اک مزارِ بے نظیر<br />\nکر رہا ہے آج تک چشم جہاں کو مستیز<br />\nمٹ نہ جائے دیکھنا اے گردشِ لیل و نہار<br />\nایک شوہر کی محبت کی مجسم یادگار<br />\nیہ مزار اس عشق شاہانہ کی اک تصویر ہے<br />\nذرّہ ذرّہ جس کا اخلاص و وفا تنویر ہے<br />\nماخذ (اقبالیات ۔ جنوری ۲۰۰۰ئ)<br />\nچشمۂ فیض تشنہ لب کے لیے<br />\nمرکزِ رشد بہر اہل صفا<br />\nکوئی سمجھے تو ہے مقام قدس<br />\nآستانہ جناب قدسی کا<br />\n[ماخذ : ماہ نو اقبال نمبر : نومبر ۲۰۰۲ئ]<br />\nیہ اشعار اسعد الرحمن قدسی (بھوپال) کے ضمن میں لکھے گئے ، جن کا آستانہ بھوپال سے چار میل کے فاصلے پر دامنِ کہسار میں واقع ہے۔</p>\n<p>ضمیمہ (ب)</p>\n<p>تحقیق طلب : کلام اقبال</p>\n<p>اس ضمیمہ میں اقبال کا وہ کلام شامل ہے جس کی اسناد کمزور ہیں : جب تک کوئی ٹھوس شہادت فراہم نہیں ہو جاتی اسے باقیات شعرِ اقبال کا لازمی حصہ نہیں بنایا جا سکتا ۔</p>\n<p>(۱) ۔ نظم<br />\n’’ مرغِ اسیر کی نصیحت‘‘<br />\nیہ نظم اردو کی چھٹی کتاب مرتبہ لالہ سورج نرائن صاحب مہر ۱۹۰۴ئ، ص ۸۶ میں شائع ہوئی ۔ نظم پر اقبال کا نام درج ہے۔ اس کتاب میں اقبال کی دیگر نظمیں ان کے نام کے بغیر چھپی ہیں۔ مثلاً بلبل کی فریاد ، دعا ، چاند اور شاعر وغیرہ۔ نظم کا ڈکشن اقبال کا ہی معلوم ہوتا ہے، کتاب پنجاب ٹیکسٹ بک کمیٹی پنجاب نے تیرتھ اینڈ سنز سے شائع کی ۔ یہ پانچویں جماعت کے لیے مرتب کی گئی تھی۔ ’’واضح ہو کہ کتاب میں شامل نظم پر اقبال کا نام درج نہیں ہے‘‘۔<br />\nاک مرغ ہوا اسیر صیّاد</p>\n<p>دانا تھا وہ طائرِ چمن زاد<br />\nبولا جب اُس نے باندھے بازو</p>\n<p>کھلتا نہیں کس طمع میں ہے تو<br />\nبیچا تو ٹکے کا جانور ہوں</p>\n<p>گر ذبح کیا تو مشتِ پر ہوں<br />\nپالا تو مفارقت ہے انجام</p>\n<p>دانا ہے تو مجھ سے لے مِرے دام<br />\nبازو میں نہ تو مرے گرہ باندھ</p>\n<p>سمجھائوں جو پند اُسے گرہ باندھ<br />\nسُن کوئی ہزار کچھ سنائے</p>\n<p>کیجئے وہی جو سمجھ میں آئے<br />\nقابو ہو تو کیجیے نہ غفلت</p>\n<p>عاجز ہو تو ہاریے نہ ہمت<br />\nآتا ہو تو ہاتھ سے نہ دیجیے</p>\n<p>جاتا ہو تو اُس کا غم نہ کیجیے<br />\nطائر کا یہ سن کلام صیاد</p>\n<p>بِن داموں ہوا غلام صیّاد<br />\nبازو کے جو بند کھول ڈالے</p>\n<p>طائر نے تڑپ کے پر نکالے<br />\nاک شاخ پہ جا چہک کے بولا</p>\n<p>کیوں پر مرا کیا سمجھ کے کھولا<br />\nقسمت نے مری مجھے اڑایا</p>\n<p>غفلت نے تری مجھے چھڑایا<br />\nدولت نہ نصیب میں تھی تیرے</p>\n<p>تھا لعل نہاں شکم میں میرے<br />\nدے کے صیّاد نے دلاسا</p>\n<p>چاہا پھر کچھ لگائے لاسا<br />\nبولا وہ کہ دیکھ کر کیا جعل</p>\n<p>طائر بھی نگلتے ہیں کہیں لعل<br />\nارباب غرض کی بات سُن کر<br />\nکرلیجیے یک بیک نہ باور<br />\nخ<br />\nنظمِ معریٰ<br />\nیوں وقت گذرتا ہے</p>\n<p>فرقت کی تمنّا میں<br />\nجس طرح کوئی پتا</p>\n<p>بہتا ہوا دریا میں<br />\nساحل کے قریب آ کر</p>\n<p>چاہے کہ ٹھہر جائوں<br />\nاور سیر ذرا کر لوں</p>\n<p>اس عکسِ شجر کی (میں)<br />\nجو دامنِ دریا پر<br />\nزیبائشِ دریا ہے<br />\nیا باد کا وہ جھونکا</p>\n<p>جو وقفِ روانی ہے<br />\nمیں چاہتا ہوں دل سے</p>\n<p>کچھ کسبِ ہنر کر لوں<br />\nگل ہائے مضامیں سے</p>\n<p>دامانِ سخن بھر لوں<br />\nہے وقت مگر واژوں</p>\n<p>فرصت ہی نہیں ملتی<br />\nفرصت کو کہاں ڈھونڈوں<br />\nفرصت ہی کا رونا ہے<br />\nپھر جی میں یہ آئی ہے</p>\n<p>کچھ عیش بھی حاصل ہو<br />\nدولت ہی ملے مجھ کو</p>\n<p>وہ کام کوئی سوچوں<br />\nپھر سوچتا یہ بھی ہوں</p>\n<p>یہ سوچنے کا دھندا<br />\nفرصت میں ہی ہوتا ہے</p>\n<p>۔ ۔ ۔ ۔ ۔ ۔ ۔ ۔ ۔<br />\nفرصت ہی نہیں دیتے<br />\nافکار معیشت کے<br />\nماخذ<br />\nضمیمہ اودھ پنج لکھنؤ جلد ۱۹ نمبر ۴۶ بسلسلہ منتخبات جلد ۸ ، ۱۹۲۳ئ،ص ۹۱<br />\nمشمولہ ۔کلام اقبال (نادر ونایاب رسالوں کے آئینے میں : ڈاکٹر اکبر حیدری،ص ۴۵۵</p>\n<p>ضمیمہ (ج)</p>\n<p>اقبال کا الحاقی کلام</p>\n<p>اس عنوان کے تحت اقبال کے اُس کلام کی نشان دہی کی جاتی ہے جو اقبال سے غلط طور پر منسوب ہے : لہٰذا اسے باقیات شعر اقبال سے خارج سمجھنا چاہیے:</p>\n<p>(۱): ’’شمع ہستی‘‘<br />\nگیان چند نے اس نظم کو اپنے مجموعے ’’ابتدائی کلام اقبال‘‘ میں شامل کیا ہے اور اس امر پر حیرت کا اظہار کیا ہے کہ اسے باقیات کے کسی مجموعے میں شامل نہیں کیا گیا ۔ (ص ۳۵۴)<br />\nگیان چند کے بقول یہ نظم رسالہ معارف اعظم گڑھ (مدیر مولوی وحید الدین سلیم) کے رسالہ ستمبر ۱۹۰۰ء میں شائع ہوئی ۔ یہاں سے لے کر اسے لطف اللہ بدوی نے اقبال ریویو کراچی ، جنوری ۱۹۶۵ء میں شائع کیا۔ بشیر احمد ڈار نے غالباً اسی کو ماخذ بنا کر انوارِ اقبال طبع دوم ۱۹۷۷ء میں شامل کیا ۔<br />\nہماری تحقیق کے مطابق یہ نظم علامہ کی زندگی میں اخبار ’’قوم‘‘ دہلی کے ایڈیٹر قاری عباس حسین نے علامہ کے نام سے شائع کی جہاں سے ایڈیٹر ظل السلطان محمود الحسن صدیقی نے اخذ کر کے اپنے رسالے میں شائع کیا۔ اس غلط نسبت پر ایڈیٹر انقلاب نے محمود الحسن صدیقی صاحب کو مطعون کیا۔[ انقلاب ۱۵ ؍نومبر ۱۹۲۸]۔ جس پر ایڈیٹر موصوف نے معذرت کر لی [دیکھیے انقلاب ۲۳؍نومبر ۱۹۲۸ئ]<br />\nزیر بحث نظم دراصل اسماعیل میرٹھی کی ہے جو ان کے مجموعے کلام بعنوان حیات و کلیات اسماعیل کے ص ۲۶ پر شائع ہو چکی ہے۔ اس کے ثبوت میں مخزن کا شمارہ مخزن جولائی ۱۹۰۴ء بھی پیش کیا جا سکتا ہے جہاں یہ نظم اسماعیل میرٹھی کے نام ہی سے شائع ہوئی۔<br />\n(۲) مدینے کے کبوتر کی یاد<br />\nسب سے پہلے یہ نظم کلیات اقبال حیدر آباد میں شائع ہوئی جہاں سے عبدالواحد معینی نے اپنے مجموعے باقیات اقبال(طبع اوّل) میں شامل کیا۔ تائیدمیں شمس العلماء میر حسن کے صاحبزادے محمد ذکی کا حوالہ دیا گیا ہے۔ یہ نظم ظفر علی خان کے مجموعہ کلام میں شامل ہے۔ ہماری تحقیق کے مطابق اوّلاً یہ نظم ۲۴ نومبر ۱۹۱۷ء کے ستارہ صبح میں شائع ہوئی ۔ رسالہ صوفی نے فروری ۱۹۲۳ء میں اسے اقبال کے نام سے شائع کر دیا۔ جہاں سے کلیات اقبال (حیدرآباد) نے اخذ کر کے اپنے مجموعے میں شامل کر لیا: نوادرِ اقبال مرتبہ عبدالغفار شکیل سے بھی اس غلطی کو دہرایا گیا ہے۔ شیخ اعجاز احمد کی بیاض میں بھی اسے اقبال سے منسوب کیا گیا ہے۔<br />\n(۳) ’’بے سلطنت قوم یا جسم بے روح ‘‘<br />\nیہ نظم باقیات اقبال کے ایک مجموعے تبرکات اقبال (۱۹۵۶ئ)کے ص ۳۶ پر شائع ہوئی۔ مؤلف کے مطابق یہ نظم زمانہ کان پور میں جولائی ۱۹۲۰ء میں شائع ہوئی۔ باقیات اقبال طبع دوم میں بھی اسے اقبال سے منسوب کر دیا گیا ہے۔ حالانکہ یہ نظم ظفر علی خان کی ہے اور ان کے مجموعہ ’’کلیات اکبر‘‘ ص۲۰۳ پر شائع ہو چکی ہے۔<br />\n(۴) غزل کے تین اشعار<br />\nروز گار فقیر جلد دوم میں اقبال سے منسوب غزل کے درج ذیل تین اشعار شائع ہوئے ہیں ۔ جو اقبال کے نہیں ہیں۔<br />\nحشر کو مانتا ہوں بن دیکھے<br />\nہائے ہنگامہ اس کی محفل کا<br />\nسدّرہ گرچہ تھی صعوبت راہ<br />\nلے اڑا اشتیاق منزل کا<br />\nتھی غضب طرزِ پرسشِ ہمدرد<br />\nلب پہ آیا ہے مدعا دل کا<br />\nیہ تینوں اشعار اوّلاً شیخ اعجاز احمد کی بیاض میں درج ہوئے: وہاں سے روز گار فقیر کے مرتب فقیر وحید الدین نے انہیں اپنے مجموعے میں شامل کر لیا۔<br />\nاس غلط فہمی کی وجہ یہ ہے کہ اقبال بعض اوقات مخزن میں اپنا پسندیدہ کلام اشاعت کی غرض سے بجھواتے تھے ۔ اس طرح کے اشعار کچکول کے عنوان سے شائع ہوا کرتے تھے ۔ کچکول میں بھیجے جانے والے اشعار میں بھیجنے والے کا نام دائیں طرف شائع ہوتا تھا جبکہ شاعر کا نام بائیں طرف شائع ہوتا تھا ۔ مخزن دسمبر ۱۹۰۱ء کے اُس شمارے میں جہاں یہ کلام پہلی بار چھپا علامہ کا نام دائیں طرف درج ہے۔ جبکہ شاعر کا نام بائیں طرف درج ہے ۔ اس سے معلوم ہوتا ہے کہ یہ اشعار دراصل امرائو مرزا انور دہلوی کے تھے جو علامہ کو پسند آئے ۔ گیان چند نے اپنے مجموعے ابتدائی کلام اقبال (ص ۲۰۷) پر اسی غلطی کو دہرایا ہے۔<br />\n(۵) رختِ سفر کے تصرفات<br />\nرختِ سفر طبع دوم (ص ۱۷۷) میں دریائے نبسن کے عنوان سے تین ایسے اشعار شائع ہوئے ہیں جو علامہ کے نہیں بلکہ لمعہ حیدر آبادی نے اقبال کو بغرضِ اصلاح بھیجے تھے ۔ علامہ نے اس نظم میں دو اشعار پر اصلاح بھی دی تھی۔ ملاحظہ کیجیے ’’اقبال نامہ‘‘ جلد اوّل ، ص ۲۹۲۔<br />\nاسی طرح اسی مجموعے میں غالب کا یہ شعر ؎<br />\nاز مہر تابہ ذرہ دل و دل ہے آئینہ<br />\nطوطی کو شش جہت سے مقابل ہے آئینہ<br />\nاقبال سے منسوب کر دیا گیا ہے جو درست نہیں۔ ملاحظہ کیجیے رخت سفر طبع دوم، ص ۱۷۱ نظم ’’شمع‘‘ ۔<br />\n(۶) اقبال سے منسوب ایک اور شعر<br />\nیہ شعر بھی اقبال سے غلط طور پر منسوب ہے۔<br />\nتندیِ باد مخالف سے نہ گھبرا اے عقاب<br />\nیہ تو چلتی ہے تجھے اونچا اڑانے کے لیے<br />\nیہ ایک طویل غزل کا شعر ہے جو گوجرانوالہ کے وکیل صادق صاحب کی تصنیف ہے۔<br />\n(۷) ایک سے منسوب ایک نظم ’’دعا‘‘<br />\nحافظ سید جلال الدین احمد جعفری زمینی نے اپنی کتاب ’’نظم ملت‘‘ میں اقبال کے نام سے ایک نظم شامل کی ہے جس کا عنوان ہے ۔ ’’دعا‘‘ کتاب پر سنہ اشاعت درج نہیں ہے لیکن بعض قرائن سے معلوم ہوتا ہے کہ یہ کتاب ۱۹۲۴ء میں شائع ہوئی چونکہ نظم کا ڈکشن اقبال کی نظموں شکوہ اور جواب شکوہ سے ملتا ہے لہٰذا اسے بھی اقبال سے منسوب کر دیا گیا ہے۔ حالانکہ یہ نظم آغا حشر کاشمیری کی تصنیف ہے۔ ملاحظہ کیجیے کتاب<br />\n[تجلیاتِ حشر از سید محمد طفیل احمد بدر امروہی]<br />\n(۸) اقبال سے منسوب ایک اور نظم A Soliloguy (ایک خود کلامیہ)بھی اقبال کی نہیں ہے : یہ نظم عطیہ فیضی نے اپنی ڈائری میں شامل کی ہے حالانکہ یہ اشعار انیس کے ایک مرثیے کے اشعار ہیں ۔</p>\n","parentId":null,"PoeticalPage":{"originalTitleOfPoemGhazelRubai":null,"romanTitleOfPoemGhazelRubai":null,"contentAlignment":"Right","transliterationRomanUrdu":"<h2>Kulyat-e-Baaqiat-e-Iqbal</h2>\n"},"featuredImage":{"node":{"localFile":{"childImageSharp":{"gatsbyImageData":{"layout":"constrained","backgroundColor":"#080808","images":{"fallback":{"src":"/static/a149204953b2fa1eb31ede9dd4a9fb43/25a0d/allama-iqbal-international-iqbal-society-scaled.jpg","srcSet":"/static/a149204953b2fa1eb31ede9dd4a9fb43/683bd/allama-iqbal-international-iqbal-society-scaled.jpg 640w,\n/static/a149204953b2fa1eb31ede9dd4a9fb43/35974/allama-iqbal-international-iqbal-society-scaled.jpg 1280w,\n/static/a149204953b2fa1eb31ede9dd4a9fb43/25a0d/allama-iqbal-international-iqbal-society-scaled.jpg 2560w","sizes":"(min-width: 2560px) 2560px, 100vw"},"sources":[{"srcSet":"/static/a149204953b2fa1eb31ede9dd4a9fb43/c7871/allama-iqbal-international-iqbal-society-scaled.webp 640w,\n/static/a149204953b2fa1eb31ede9dd4a9fb43/bbd6b/allama-iqbal-international-iqbal-society-scaled.webp 1280w,\n/static/a149204953b2fa1eb31ede9dd4a9fb43/9b16e/allama-iqbal-international-iqbal-society-scaled.webp 2560w","type":"image/webp","sizes":"(min-width: 2560px) 2560px, 100vw"}]},"width":2560,"height":682}}}}}}}]}},"pageContext":{"slug":"%da%a9%d9%84%db%8c%d8%a7%d8%aa-%d8%a8%d8%a7%d9%82%db%8c%d8%a7%d8%aa-%d8%a7%d9%82%d8%a8%d8%a7%d9%84"}},"staticQueryHashes":["1062926246"]}